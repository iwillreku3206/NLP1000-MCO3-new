Book_Code,Chapter,Verse,Text
MAT,1,1,O yamalavat rana ngarangaran do jya am ineynapo na ni Yeso Kizisto a sivovoong na ni Tawey. Si Tawey am sivovoong na ni Apolahan.
MAT,1,2,O anak na ni Apolahan am si Isa. O anak na ni Isa am si Yakebo. O anak na ni Yakebo am si Yoda kano kakakteh na. 
MAT,1,3,O anak na ni Yoda kani Tama am si Veyletse a kani Syala. O anak na ni Veyletse am si Heselon. O anak na ni Heselon am si Yalan. 
MAT,1,4,O anak na ni Yalan am si Aminata. O anak na ni Aminata am si Nason. O anak na ni Nason am si Saarmen. 
MAT,1,5,O anak na ni Saarmen a kani Laha am si Poatse. O anak na ni Poatse a kani Lote am si Opeyte. O anak na ni Opeyte am si Yesi. 
MAT,1,6,O anak na ni Yesi am si Tawey. O anak na ni Tawey am si Solomen. O ina na am mina mavakes na ni Odiya. 
MAT,1,7,O anak na ni Solomen am si Lopoan. O anak na ni Lopoan am si Apiya. O anak na ni Apiya am si Yasa. 
MAT,1,8,O anak na ni Yasa am si Yesava. O anak na ni Yesava am si Yelan. O anak na ni Yelan am si Ociya. 
MAT,1,9,O anak na ni Ociya am si Yetan. O anak na ni Yetan am si Ahatse. O anak na ni Ahatse am si Sisicya. 
MAT,1,10,O anak na ni Sisicya am si Manase. O anak na ni Manase am si Amen. O anak na ni Amen am si Yeseya. 
MAT,1,11,No karakep da so Isedi a tao a yangay do Papilon am meytaodtod si Yeseya. O anak na am si Yoyacin a kano kakakteh na.
MAT,1,12,Yangay da sira do Papilon am meytaodtod si Yekeniya. O anak na am si Salati. O anak na ni Salati am si Solopapey. 
MAT,1,13,O anak na ni Solopapey am si Apio. O anak na ni Apio am si Idiacing. O anak na ni Idiacing am si Aso. 
MAT,1,14,O anak na ni Aso am si Sato. O anak na ni Sato am si Asin. O anak na ni Asin am si Idio. 
MAT,1,15,O anak na ni Idio am si Idiasa. O anak na ni Idiasa am si Matan. O anak na ni Matan am si Yakebo. 
MAT,1,16,O anak na ni Yakebo am si Yoseyvo a kahanghangan ni Madiya. O meyngaran si Yeso am anak na ni Madiya. Si Yeso am Misayya.
MAT,1,17,"No ko vilangan am no yapwen ji Apolahan a kangay na ji Tawey am apat o ikarwa na (14) no katatapilan da rana. No yapwen ji Tawey a kangay na do nirakpan da so Isedi a yangay do Papilon am akman sang a apat so ikarwa (14) so katatapilan sira. No vilangan o niyan da no Isedi a tao do Papilon a kangay na do cinatazak na no Misayya am akman sang, ta apat so ikarwa (14) o katatapilan da."
MAT,1,18,"Kasasaodan ni Yeso Kizisto no katazak na. Si Madiya a ina na a nitamtamkan ni Yoseyvo am ji pa nizomagpit do vahay da am katenngan na rana ni Madiya o kapangalavat na so metdeh, do kowyat na jya no Seyzi na ni Ama ta do to. "
MAT,1,19,O mangay na seksekan a tao a meyngaran so Yoseyvo am tey yapya o ahahapan na so vazay na do icyatatao na. Am ori o naknakman na sya do onowned na so kato na rana ngaolyan so tamtamek da. Ta ji nakzan o kapeyrengerengay da jya no tao a katenngan. 
MAT,1,20,"Naknakmen na o akman sang a vazay am mangay na patateynepan no tinsi ni Ama ta do to. Maniring am, ""Mo Yoseyvo a sivovoong ni Tawey, ji ka nyahey. Ta ahapen mo si Madiya kataned mo do vahay. Ta o na alavaten am yapo do Seyzi na ni Ama ta do to. "
MAT,1,21,"Si Madiya am mangahanas so mahakay. No si malikey am ingaran mo jya si Yeso, ta iya o mapatastas so omraralay nya tao do peyraratenan da."" "
MAT,1,22,"O aro a vazay eya am todey mangononong do mina ciring no panoyonoywan na so ciring ni Ama ta do to. Ta o mina ciring na am, "
MAT,1,23,"""Amyan so ji meylimoteng so onowned a mavakes a mangalavat so mahakay. O ngaran na am Imaneydi."" O peypeypangayan na am, ""Macilovot jyaten si Ama ta do to."""
MAT,1,24,Mayokay si Yoseyvo am to na mangozai o mina ciring na jya no tinsi na ni Ama ta do to a mapasakay si Madiya. 
MAT,1,25,Am no kaji na pa tazakan no kanakan a mahakay am ji pa nimacitovong si Yoseyvo ji Madiya. Matazak rana a tao o kanakan am ngaranan na ni Yoseyvo a si Yeso.
MAT,2,1,No kapeypanirsirngen da pa si Helote am matazak a tao si Yeso do Podiheng a ili do Yotay. O manitanita rana so mata no hanit a nimapo do teyhesa ka ili am mangay sira do Yelosaleng. 
MAT,2,2,"Maniring sira am, ""Wanjin jya o nimatazak a tao a panirsirngen no tao do Yotay. Ta namen nimacita o mata no hanit do daddan no araw a yongkad no kanimatazak na rana. Ori o namen nyai a yaomraralay nya."" "
MAT,2,3,Mamizing na no panirsirngen a meyngaran si Helote am marahet o onowned na. Akman sang sira o tao do Yelosaleng a mamogaw. 
MAT,2,4,"Makarahan am lovoten na ni Helote o panipanirsirngen no mapatanatanang so nakem da si Ama ta do to a kano mangnanao no iwawalam na ni Ama ta do to. Maniring jira am, ""Do wanjin o na katazakan no Misayya a ipanci da no panoyonoywan na so ciring ni Ama ta do to no kakwa."" "
MAT,2,5,"Maniring sira am, ""Do Podiheng a ili do Yotay. Ta o yadomket a ciriciring da no panoyonoywan na so ciring ni Ama ta do to am, "
MAT,2,6,"'Inyo rana tao a meyvahay do Podiheng a macinapnap do Yotay am tana ney likey na o ili nyo am ney manhama kamo a tao. Ta amyan jinyo so asa ka tao a makayokod ninyo a Isedi a tao.'"""
MAT,2,7,Makarahan am lovoten na ni Helote a panirsirngen o manitanita so mata no hanit a tao a kapanahes na nya jira so araraw na no nipeytotwaw no mata no hanit ang. 
MAT,2,8,"Makarahan am ipanci na sira mangay do Podiheng. Maniring jira am, ""Pakapyahen nyo pala kalahen o kanakan ang. Si makala nyo am ipanci nyo jyaken, ta mangay ko a iraralay."""
MAT,2,9,Mamizing da o ciring na am mangay rana sira. Makarahan am to da cita pa tomwaw o mata no hanit a nimacita da do daddan no araw a meypalanginan nira to meynonozey a mangay a someyked do nikatazakan a tao no kanakan ang. 
MAT,2,10,So nisaray da makacita so mata no hanit ang.
MAT,2,11,Somdep sira do vahay am macita da o kanakan a kano ina na si Madiya. Am ori o nilogod da amraralay no kanakan ang. Makarahan am babahen da rana o nipalolo da ovay a kano mahangno a haneng a kano makdeng a kosozi a yazaw da sya. 
MAT,2,12,"Meysinaoli sira o manitanita so mata no hanit a tao am patareken na o rarahan da ni Ama ta do to, do kanimapatateynep na jira a jyangay ji Helote a panirsirngen."
MAT,2,13,"Mangay rana sira am patateynepan na si Yoseyvo no tinsi ni Ama ta do to. Maniring jya am, ""Peyvangon rana kangay mo nira meyina a somazok do Ayci, kato nyo ngyanan dang a meyvahay mangay no ipanci ko na inyo a komaro do dang. Ta si Helote am na kalahen o kanakan a yawakwaken."" "
MAT,2,14,"Am ori o nyangayan na ni Yoseyvo nira meyina do Ayci a meyvahay do dang, "
MAT,2,15,"mangay do nikawakwak ni Helote. O icyakman na sang no vazay am pangononongan na o mina ciring no panoyonoywan na so ciring ni Ama ta do to. Ta maniring am, ""Nipeysinaoli ko o anak ko a apo do Ayci."""
MAT,2,16,"Katenngan ni Helote o kanimlita da jya no manitanita so mata no hanit am meyoyaoya. Am ori o nipanovoy na so itaysang a mangay omwakwak so anak da mahakay a mablit rana adwa so kakawakawan a kano jyablit pa so ikadwa so kakawakawan a minalikey do Podiheng a kado peycyeylilyan na, do gazagazan na so araraw no nipakacittan da so mata no hanit. "
MAT,2,17,"O icyakman na sang am todey mangononong o mina ciring no panoyonoywan na so ciring ni Ama ta do to a meyngaran so Yedimi. Ta maniring am, "
MAT,2,18,"""Makamizing do Lama so sivosivovoong ni Reyci a omlololos a amlavi do ananak da a jya nimakey a padnadnahen da so pahad, do kanimamimin no anak da niwakwak da."""
MAT,2,19,Mawakwak si Helote am patateynepan no tinsi ni Ama ta do to si Yoseyvo do Ayci. 
MAT,2,20,"Maniring jya am, ""Peyvangon rana, kangay mo nira meyina do Isedi. Ta yarana nimawakwak o yapwa amwakwak si Yeso."" "
MAT,2,21,Makarahan am ipeysinaoli na rana ni Yoseyvo sira meyina yangay do Isedi. 
MAT,2,22,"Ikongo do nimamizing na o anak ni Helote a meyngaran so Acilaw a omlit do ama na a panirsirngen no Yotay, am ori o ji na nimangai do Isedi. Am ori o nipatateynepan na pa ji Yoseyvo ni Ama ta do to. So nipananawan na no angayan da. Ori o nyangay da tomayo do Cyadidi. "
MAT,2,23,"O meyngaran so Nasale a ili am ori rana o nikaplinan da meyvahay. O icyakman na sang no vazay am todey mangononong o mina ciring no panoyonoywan na so ciring ni Ama ta do to. Ta maniring sira am, ""Iya rana am ngaranan da tao do Nasale."""
MAT,3,1,No kano nang am nimangay o nimanaktak a si Yowani do kabwan no nihakawan no tao do Yotay a mangnanao. 
MAT,3,2,"Maniring am, ""Mamlis kamo na, ta yarana makeykai o na katalamozong ninyo ni Ama ta do to."" "
MAT,3,3,"O mina ciring no panoyonoywan na so ciring ni Ama ta do to a meyngaran so Isayya am si Yowani o peycirngan na sya. Ta maniring am, ""Amyan so tao a amlololos do kabwan no nihakawan no tao a manci no, 'Inyo rana am wadwaden nyo o rarahan no Panirsirngen ta. So katazineng na rana no pangonongan na.'"""
MAT,3,4,O ayob na ni Yowani am niparing a bobow no baka. O abtek na am kolit no baka. O kanen na am zozon a kano maganinem a amyan do vahay no tapipi. 
MAT,3,5,Nimai pa sira o tao a apo do Yelosaleng a kado peycyeylilyan na do Yotay a kano macisngen so ili do ayo a meyngaran so Yotan a malovot do tangain na. 
MAT,3,6,Ipanci da o raraten da. Am ori o nitaktakan na jira ni Yowani do meyngaran so Yotan a ayo.
MAT,3,7,"Macita ni Yowani o aro a tao a macyagom do Vadisay a kano macyagom do Satokay a mai a manci ni Yowani a tomaktak jira am pamizngen na sira. Maniring jira am, ""Inyo a yakmey mavowaw, sino ipanci jinyo o yanyo katayo no oyaoya na ninyo ni Ama ta do to. "
MAT,3,8,Ta si mamlis kamo na so icicirawat am ori o ikanoyong nyo rana yana nikomaro do peyraratenan nyo. 
MAT,3,9,"Ji nyo mancyan o kapakaliklik nyo so peyoyaoyyan na ni Ama ta do to, do nyo kapeyineynapo si Apolahan. To ko na macitangayan jinyo am makamaog si Ama ta do to do vato ito so sivosivovoong na ni Apolahan. "
MAT,3,10,Yana mazomtad o zaig do atngeh no kayo. O ji malasi a kayo am miminen na atbahen a kapasleb na sya do apoy.
MAT,3,11,Ko taktakan inyo no ranom do nyo na kapamlis. Am o manownowji pa ka nyaken a yamai am taktakan na inyo no Seyzi a kano apoy. So ikaizaizay na pa ka nyaken. So ji ko macingai jya. 
MAT,3,12,"Yamyan do lima na so ipaninigi. So cigyan na so kadai a kapangay na so pipya kadai do peyvokavokan, kasleb na so ata na do jyahesep a lila no apoy."""
MAT,3,13,No kanang am nimapo si Yeso do Cyadidi a kapeypangay na do Yotan a ayo a mangay ji Yowani a manci nya tomaktak jya. 
MAT,3,14,"Am naknakmen ni Yowani o kazazat na do nakenakem ni Yeso. Maniring ji Yeso am, ""Beken a yaken o taktakan mo a. Ikongo mo yai jyaken."" "
MAT,3,15,"Maniring si Yeso jya am, ""To ta macyozai o akman sya vazay an. Ta o ikakman na sya am ahapen ta o vazay ni Ama ta do to."" Makarahan am to na rana amya ni Yowani a taktakan si Yeso. "
MAT,3,16,Meypapowpow si Yeso apo do ranom am todacyangi o hanit. So nipakacita na so Seyzi na ni Ama ta do to a akmey hato a meyhekas a someyked do kataotao na. 
MAT,3,17,"Meyratateng am amyan so ciring a apo do teyngato. Maniring am, ""Iya rana ya am Anak ko a ko tey kaglaw. So yako sarayan nya."""
MAT,4,1,Makarahan am ipeypalanginan no Seyzi si Yeso a yangay do kabwan no nihakawan no tao a littan ni Satan. 
MAT,4,2,Makasikapat (40) so araraw si Yeso a jya nikoman am maliliw na o kakcin na. 
MAT,4,3,"Ori o nyangay ni Satan ji Yeso. Maniring jya am, ""No ka manoyong a Anak no Tao do to am pancyan pala o aro a vato a kapeyvaliw na a myanpaw."" "
MAT,4,4,"Tovisan ni Yeso am, ""O ciring do Seysyo am, 'Beken a kanehen o ikavyay no tao, ta makdekdeng pa o Ciriciring na ni Ama ta do to a ikavyay no tao.'"""
MAT,4,5,Makarahan am yangay na pa ni Satan si Yeso do Yelosaleng a kangay na nya do toktok na no rako a panaralayan da. 
MAT,4,6,"Maniring jya am, ""No ka manoyong a Anak no Tao do to am okso pala do teyrahem ito. Ta o ciring do Seysyo am, 'Manovoy o Tao do to so tinsi na a mangay omzat jimo. So tazapyan da jimo no lima da kaji na meyzazan no ai mo do vato.'"""
MAT,4,7,"Tovisan ni Yeso am, ""O ciring do Seysyo am, 'Ji nyo ngileylamdama o Panirsirngen nyo a Tao do to nyo.'"""
MAT,4,8,Am ori o nitanggahan na ni Yeso ni Satan do makarang a tokon a kapacita na no peykamahamahatawan na kano aro a masamasaod no karawan. 
MAT,4,9,"Maniring si Satan am, ""No si meylilitod ka amraralay nyaken am to ko na mimina o makakaday a itoro jimo."" "
MAT,4,10,"Tovisan ni Yeso am, ""Angay rana mo Satan! Ta o ciring do Seysyo am, 'Iraralay nyo o Panirsirngen a Tao do to nyo. So ika iya na no iraralay nyo. Ta abo o ikararwa na a iraralay nyo an.'"""
MAT,4,11,Makarahan am karwan na rana si Yeso ni Satan a kai no aro a tinsi ni Ama ta do to a somidong sya.
MAT,4,12,Mamizing na ni Yeso si Yowani a nipteng da do pamemtengan am meysinaoli do Cyadidi. 
MAT,4,13,"Am ji rana meyvahay si Yeso do Nasale, ta nimangay rana a meyvahay do Cyapaynong. O ili rana ori am amyan ori do Sipolon a kado Navotadi a macisngen do rako a meybebneng a ranom a meyngaran so Cyadidi. "
MAT,4,14,"O icyakman na sang am todey mangononong o ciring no panoyonoywan na so ciring ni Ama ta do to a meyngaran so Isayya. Ta maniring am, "
MAT,4,15,"""O tao do Sipolon a kado Navotadi a macisngen do rako a meybebneng a ranom a kado meyngaran so Yotan a ayo a yanan da no beken a tao do Yotay do Cyadidi am"
MAT,4,16,"o amyan do yakasarisaryan a manyahey no kawakwak da am macita da rana o na cirain ni Ama ta do to a mapatazadang sira."""
MAT,4,17,"Nimyapo no kanang o kapeylimwang na rana ni Yeso no nanao na. Maniring am, ""Karwan nyo o peyraratenan nyo, ta yarana makeykai o yana katalamozong ninyo ni Ama ta do to."""
MAT,4,18,Mangonong si Yeso do pasalan no rako a meybebneng a ranom a ngaranan da Cyadidi am macita na o rarwa ka tao a mangahangahahap a ngaranan da si Pite a si Simong a kano kakteh na a meyngaran so Antele a amzoyo no tawaz da. 
MAT,4,19,"Maniring si Yeso jira am, ""Macilolo kamo jyaken, ta nanawen ko inyo. So icyakma nyoy mangahahap a tao a mapanop so tao."" "
MAT,4,20,Mamizing da am to da rana ngaroi o tawaz da a macilolo ji Yeso.
MAT,4,21,Alikey pa o nyalaman na am macita na ni Yeso o anak na ni Sipitay a meyngaran so Yake a kano kakteh na si Yowani a kano ama da a si Sipitay a tomonod so nyayoma da tawaz do tatala da. Macita na sira ni Yeso am tawagan na sira. 
MAT,4,22,Nimakeykai sira komaro do tatala da kano ama da a macilolo rana ji Yeso.
MAT,4,23,Nilivolivon ni Yeso o peycyeylilyan na do Cyadidi a kapangnanao na so tao do peyneynozyan da do dang a meylimwang no italamozong na ni Ama ta do to a kapangiwakwak na so meykeyngeyngen a tao do dang. 
MAT,4,24,So nipeyyamyamizngan da na do ngaran na ni Yeso do Sidiya. Am ori o nyangayan da no meykeyngeyngen a tao a kano kovotan no kalamsoyan ni Satan a tao a kano mamezamezay a tao a kano ji makapeygonagonay a tao. Nimimin da o akman sang a tao yangay do tangain na. So niteyteyhesan na sira niwakwakan so kataotao. 
MAT,4,25,Aro tao a nimapo do Cyadidi a kado Meykasa ngarnan a ili a kado Yelosaleng a kado aro a ili do katovangan no Yotan a ayo a nimacilolo ji Yeso.
MAT,5,1,"Macita ni Yeso o aro a tao a mangay jya am tomanang do tokon. Amlisna do dang am mangay sira o macinanao jya, "
MAT,5,2,"kananao na sira. Maniring am, "
MAT,5,3,"""O tao a omanoyong do kataotao da a ji makanet so nakenakem ji Ama ta do to am tey yapya sira. Ta macizanod sira do italamozong ni Ama ta do to."
MAT,5,4,"""O amlavi so onowned a tao am mangay o kasaray da, ta mangay na panadnaden o nakem da ni Ama ta do to."
MAT,5,5,"""O mapanalawbo so kataotao da tao am tey yapya sira. Ta mahap da o nipanci na pa ni Ama ta do to a yazaw na sira."
MAT,5,6,"""O manoyong a komakzeb so kahap da so vazay na ni Ama ta do to am tey yapya sira. Ta mahap da o amin da ji Ama ta do to."
MAT,5,7,"""O marilaw no icyatatao da am tey yapya sira. Ta akman sang si Ama ta do to a marilaw nira."
MAT,5,8,"""O ji meylimoteng so onowned a tao am tey yapya sira. Ta mangay kapakacita da si Ama ta do to no makwa."
MAT,5,9,"""O mapeyyalalap so nakem no meykaoya tao am tey yapya sira. Ta abneken na sira ni Ama ta do to a akma ney anak."
MAT,5,10,"""O mahap so vazay na ni Ama ta do to a tao a pakakasin da am tey yapya sira. Ta macikaop rana sira do italamozong ni Ama ta do to."
MAT,5,11,"""No monganay jyaken o ji da ninigan ninyo no tao a pakakasin a tamwaden no marahet a ciring am manoyong katey yapya nyo. "
MAT,5,12,Somaray kamo an. Ta yamyan do teyngato o makdeng a azaw nyo a ipasaray na jinyo ni Ama ta do to. Nimakalapo no kakwa o kakman da sang no panoyonoywan na so ciring ni Ama ta do to a nipakakasi da no tao.
MAT,5,13,"""Inyo rana am akma kamoy asin no tao do karawan. Am no si tomavang ori am ikongo pavowin a kapait na. So ikabo rana no angangayan na. So to rana walici nya zazasagan no tao."
MAT,5,14,"""Inyo rana am akma kamoy zezngang do karawan. Akman so vahay a nipatnek do tokon a abo so ji makacita sya tao. "
MAT,5,15,Abo o mapowzib so nipaciscisan na zampo. Ta to rana pacimalaga a izezak so tao do sahad no vahay. 
MAT,5,16,Akman kamo so zezak ang a peycitacittan da no tao. So inaran nyo si Ama ta do to a tey yapya. Ta no si macita da inyo no tao a tey yapiya so ahahapan sya am admadmain da rana si Ama ta do to.
MAT,5,17,"""Ji nyo mancyan yaken a yambalinas so iwawalam ni Moyse a kano nanao da no panoyonoywan na so ciring ni Ama ta do to. Ta yaken rana am yako patwawen o peypeypangayan na. "
MAT,5,18,To ko na macitangayan jinyo am tana todangay do kaidan no karawan am abo asa ka ciring ni Ama ta do to a mabalinas. 
MAT,5,19,No si amyan so tao a to nazibo no asa ka ciring do nivatvatkan a nanao ni Ama ta do to a kacirara na so tao a akman sya to nazibo nya am imaveveh na tao do italamozong na ni Ama ta do to. Am o tao a mahap so ciring na ni Ama ta do to a mapeyvazay sya a kacirara na so tao a mangozay jya am ney meynakem ori do italamozong na ni Ama ta do to. 
MAT,5,20,Am ori o ko pancyan ninyo a makowyowyat pa kano mangnanao no iwawalam ni Ama ta do to a tao a kano tao a macyagom do Vadisay a mapeyvazay so vazay na ni Ama ta do to. Ta ori saon o ipacikaop nyo do italamozong na ni Ama ta do to am.
MAT,5,21,"""Nimamizing nyo na o ciring da no kamanrarakehan no kakwa a manci no kaji mangapan so tao, ta o mangap so tao am to rana angayan do pacicicyan o akman sang. "
MAT,5,22,Am ko ipanci jinyo am o macioya do akma ney kakteh do cinai am raraten na rana ori. Omavay so akma ney kakteh do cinai a abo so angangayan a tao am to rana angayan o akman sang a tao do pacicicyan. O mapasagsagpyan so akma ney kakteh do cinai am mangay do makotokotod a lila no apoy. 
MAT,5,23,No mapatanang ka so kingking mo ji Ama ta do to a kapakanakem mo so pacioyyan na jimo no akma moy kakteh do cinai am 
MAT,5,24,"to mo pamtadan o kingking mo, ta manmanma pa o kangay mo mapalap so nakem mo a kano yamacioya jimo a kakteh mo a kapiya na rana no nakenakem nyo a kapatanang mo rana so kingking mo. "
MAT,5,25,"No amyan so tao a amrahet so kangangay mo a mangay nimo do pacicicyan am ney yapya na o kato mo rana macisirsirngan jya mapeyyalap so nakem nyo, do ji nyo pa angai do pacicicyan. Ta no si mahahay ka pa am to na rana mancyan imo do mapacici a tao a katoro na nimo do meykalsong a alyowen do pamemtengan. "
MAT,5,26,To ko na macitangayan jimo am no si katorwan mo na o ahapen da jinyo a nizpi do kalasan mo am ori o ipakagag mo so kataotao mo.
MAT,5,27,"""Nimamizing nyo na o ciring da no kamanrarakehan no kakwa a manci no kaji mapasagpyanan so kataotao."
MAT,5,28,To ko na macitangayan jinyo am no makacita so mavakes a kasala no nakenakem am akmey to mangononong o nakenakem jya. 
MAT,5,29,No si asa ka mata mo o nipeyraraten mo am to mo rana ngoswa a iwalit. Ta apyapya pa o kabo no asa ka mata mo a mai jyaken a kano kataotao mo a mangay do kararatan. 
MAT,5,30,No wanan mo do lima mo o nipeyraraten mo am to mo ranangteba a iwalit. Ta apyapya pa o kabo no asa ka lima mo a mai jyaken a kano kataotao mo a mangay do kararatan.
MAT,5,31,"""Nimamizing nyo na o ciring da no kamanrarakehan no kakwa a manci no, 'O mapakaro so kadwan do vahay am meyvatvatek so itoro jya.'"
MAT,5,32,Am to ko na macitangayan jinyo am no amyan so ji na nimapanadnaji jimo no mavakes mo am ori o ipakaro mo sya. Am no abo am marahet o kato mapakarwan so kadwan do vahay. Ta no si mirwa a macivahavahay o mavakes am akmey nipya na o mavakes a mapasagpyan so kataotao na. O mapazagpit rana so akman sang a mavakes a tao am raraten na ori.
MAT,5,33,"""Nimamizing nyo na o ciring da no kamanrarakehan no kakwa a manci no, 'O nipanma ciring am ji ngalalasi. O nipanma ciring do tangain ni Ama ta do to am pangononongan a peyvazain.' "
MAT,5,34,"Am ko pa ipanci jinyo am ji nyo panmanma o ciring nyo. Taosya o kapacipeyyeyyan nyo so nakem a paingen nyo do teyngato, ta akma ney lilisnan ni Ama ta do to o teyngato. "
MAT,5,35,"Taosya o kapacipeyyeyyan nyo so nakem do tana, ta akma ney zazasagan ni Ama ta do to o teyrahem. Taosya o kapacipeyyeyyan nyo so nakem do Yelosaleng, ta ili ori no maizay a Panirsirngen. "
MAT,5,36,Jya to macipeyyeyyan so nakem do oo nyo. Ta ji nyo amaog o asa ka avok nyo a mavaheng a kano malavang. 
MAT,5,37,No meyzezyak kamo am manoyong am manoyong. No malas am todalas. No tey yaro rana o ciring am yapwan na rana no raraten.
MAT,5,38,"""Nimamizing nyo na o ciring da no kamanrarakehan no kakwa a manci no, 'No osowen da o mata mo am osowen mo o mata da. No podpoden da o ngepen mo am podpoden mo o ngepen da.'"
MAT,5,39,Am ko pa ipanci jinyo am taosya o kapatonggal nyo do ji makazid jinyo. No amyan so tao a somiplang so wanan a posngi mo am to mo pa norwan o asa ka posngi mo a siplangen na. 
MAT,5,40,No myan so mangay nimo do pamemtengan a mahap so ayob mo am to mo na norwan o katapil no ayob mo jya. 
MAT,5,41,No amyan so tao amgacigat jimo a omapid do rara na ipangonong do maid a rarahan am marairai pa o apidan mo jya. 
MAT,5,42,No amyan so amin da jimo am to mo na norwan jya. No myan so vooden da jimo am itoro mo jya vooden na.
MAT,5,43,"""Nimamizing nyo na o ciring da no kamanrarakehan no kakwa a manci no, 'Ikarilaw nyo sira o apapnan nyo a kapacioya nyo do kavosoyan nyo.' "
MAT,5,44,Am ko pa ipanci jinyo am ikarilaw nyo sira o macioya jinyo a tao a kapeynozi nyo no mapakakasi jinyo a tao. 
MAT,5,45,Ta ori o ipeyngongyod nyo a akma ney anak ni Ama ta do to. Ta yameyyangay sira o apya so nakenakem a tao a kano marahet so nakenakem a tao a na cirain ni Ama ta do to no araw. So na icyakman sang no cimoy a na itoro do apya so nakenakem a kano marahet so nakenakem a tao. 
MAT,5,46,No si marilaw ninyo a tao o ikarilaw nyo am ta azawan na jinyo ni Ama ta do to. Kakwakwan da no meyraraten a tao a makateneng do kapangarilaw da so marilaw nira. 
MAT,5,47,No si apapnan nyo o peyminaminasi nyo am ikongo peytarkan nyo a kano toda ka tao. Ji da tenngi o akman sang a peyvazain no ji manaralay a tao a. 
MAT,5,48,Inarahen nyo si Ama nyo do to a tey yapya so ahahapan sya.
MAT,6,1,"""Makapzat kamo. Ji nyo mapacitacittan o kakdekdeng nyo a manaralay do tangain no tao. Ta no si makman kamo so sang am ji nyo ngakzeba o keyyan no yazaw na jinyo ni Ama ta do to. "
MAT,6,2,"No mangazaw ka am taosya o kapacita mo nya, akman so tanwasiwasi do peyneynozyan a kado rarahan a mapacita no kasidong da so tao. Ko ipanci pa jinyo am tana mahap da o kazwayan da do karawan am abo rana mahahap da a kadmayan da ji Ama ta do to. "
MAT,6,3,Am ori an ji nyo meycicicyan do tao no mangazaw kamo. Tana ney yapya na kagagan nyo am ji nyo mancyan jya. 
MAT,6,4,Ta si Ama ta do to a makacita jinyo a mapowzowzib so kapangazaw nyo am amyan so yazaw na jinyo.
MAT,6,5,"""No meynozi kamo am ji nyo nginara o tanwasiwasi so nakenakem a makza no keyyan da do peyneynozyan a kado rararahan a meynozi a amngongyod so kapacita nya do tao. To ko na macitangayan jinyo am tana mahap da o kazwayan da do karawan am abo rana o mahahap da a kadmayan da ji Ama ta do to. "
MAT,6,6,No meynozi kamo am somdep kamo do vahay a kapangneb nyo a mapasyasi ji Ama ta do to. Ta iya o makacita jinyo do sahad no vahay nyo. So amizngan na jinyo.
MAT,6,7,"""No meynozi kamo am ji nyo nginara o ji manaralay a tao a omolioli so ciring da abo so peypeypangayan. Ta ipanci da o kamizing na ni Ama ta do to so anaro a ciring. "
MAT,6,8,"Ji nyo nginara sira, ta no ji kamo pa nimeynozi am katenngan na rana ni Ama ta do to o kalahen nyo no nakem. "
MAT,6,9,"No meynozi kamo am inarahen nyo ya an.' Mo Ama do to, inaoy no si mamimin o tao a zomwazway so meylimwang a ngaran mo."
MAT,6,10,Inaoy no italamozong mo o karawan. Inaoy no mai jyamen do teyrahem o apiya ahahapan mo sya do teyngato.
MAT,6,11,O kanen namen sicyaraw eya am itoro mo jyamen.
MAT,6,12,"Vonasen mo o raraten namen, akman jyamen a ji mapeyyan sya do onowned so raten da jyamen no icyatatao namen."
MAT,6,13,"Ji mo yamen amya kalittan. Apzatan mo yamen mo Ama do to, do kararatan do teyrahem. [Ta imo rana am ka tey mowyat a tey mazway a Tao do to a yatomalamozong nyamen a mangay do kaidan no karawan. Amin.]'"
MAT,6,14,"""No si peykabobwen nyo o raraten da jinyo no icyatatao nyo am akman sang si Ama ta do to a amvonas so raraten nyo. "
MAT,6,15,No si ji nyo peykabobwa o raraten da jinyo no icyatatao nyo am akman sang si Ama ta do to a ji vonas so raraten nyo.
MAT,6,16,"""No ji kamo mangakaday a meynozi am ji nyo nginara sira o tanwasiwasi a tao, do kakma dey mapasingat a mapacita no kaji da nimangakadayan a meynozi. To ko na macitangayan jinyo am tana mahap da o kazwayan da do karawan am abo rana o mahahap da a kadmayan da ji Ama ta do to. "
MAT,6,17,Am inyo rana am no ji kamo mangakaday a meynozi am meysorod kamo. Meyramon kamo. 
MAT,6,18,"Taosya o kapakatovil da jinyo no tao a jya nimangakaday a meynozi, ta katenngan na inyo ni Ama ta do to. So iyan no yazaw na jinyo ni Ama ta do to."
MAT,6,19,"""Taosya o pangangagoman nyo so kangangay nyo do karawan, ta mavozsok ori, amraci ori, takawen da ori no manakaw a tao. "
MAT,6,20,Apyapya pa o kakzan nyo no kangangay nyo do teyngato. Ta abo do dang o vozsok a koman sya. Ji raci do dang. Abo dang o manakaw a tao. 
MAT,6,21,Ta o yanan no peymeymasaodan nyo am pacilolwan no onowned nyo an.
MAT,6,22,"""O mata nyo am akmey zezngang no kataotao nyo an. No si apya o mata nyo am akmey mazngang o pangonongan nyo an. "
MAT,6,23,"No si marahet rana o mata nyo am masari rana o citahen nyo. Akman sang, ta no si akmey mavota o onowned nyo am tey makasi o akman sang a tao."
MAT,6,24,"""Abo o lamlamsoy a meyvazay do rarwa ka lawpan. No ikanig na o asa am ikaoya na o asa. No ikaoya na o asa am ikaglaw na o asa. Marahet o kapasaklang nyo ji Ama ta do to an, a tongdeng do peynizpi nyo an."""
MAT,6,25,"Maniring si Yeso do macinanao jya am, ""Ko pa ciring jinyo am ji nyo a ratan o kanen nyo a kano ayob nyo. Ta maharahara pa o ipeyigegen nyo do karawan a kano kanen nyo. Meyneynakem pa o kataotao nyo a kano ayob nyo. "
MAT,6,26,To nyo nita o meyyasasalap an. Sira ji hakaw. Sira ji manlangi. Yabo da panonokozan so kankan da. Am na avyavyain sira ni Ama ta do to. Jyabo nyo kajyakdekdengan pa kano lapik a. 
MAT,6,27,Sino jinyo o to noib nya do karawan so pintek.
MAT,6,28,"""Ikongo nyo kalawan no ayob nyo. Cita kamo pala o vonitan do takey. Ta yaji meyvazay a yaji ninon so ayob na. "
MAT,6,29,Am ko pa ciring jinyo am apyapya pa o vonitan a citahen a kano mina aywayob na no meyngaran so Solomen a panirsirngen no kakwa. 
MAT,6,30,O tamek am amyan pa sicyaraw eya. Am simaraw am mahayo rana a kapasleb rana sya do apoy. Tana akman sang o tamek a ji meyyonownay do tana am yana padketan ni Ama ta do to so na ikazway a savong na. Kakwakwan na rana no tamek am imanngo kamo na. Ta jyabo kaji na mantan ninyo so ayob nyo a. Am nyo kaji makanetan so nakenakem ji Ama ta do to. 
MAT,6,31,Am ori o ji nyo alawi no isovo nyo a kanen a kano yopen nyo a kano ayob nyo. 
MAT,6,32,Ta o akman rana sang a vazay am da kalahen no yaji manaralay a tao. Na katenngan ni Ama ta do to o nyo kakzeben a makakaday. 
MAT,6,33,So ikapinsan na no kakza nyo no katalamozong na ninyo ni Ama ta do to a omahap so isaray na vazay. Ta ori o torwan na nya jinyo so apyahen nyo no nakem. 
MAT,6,34,Am ori o ji nyo alawi no vazay nyo simaraw. Ta mapinpin o vazay simaraw. So ji mapazavozi so ikeykalaw do kasaraw.
MAT,7,1,"""Ji kamo manraherahet so icyatatao nyo, ta no si manraherahet kamo so icyatatao nyo am akman kamo sang a raheraheten da. "
MAT,7,2,Ta o ahahapan nyo so panraherahetan nyo so icyatatao nyo am akman sang o ahapan da sya no tao a amraherahet jinyo. To macilocilolo do kakdekdeng no iraherahet nyo so icyatatao nyo o raherahetan da jinyo. 
MAT,7,3,Ikongo nyo pacivalalan do da karatan no kadwan jinyo a yanyo kaji makalavatan so nyo karatan. 
MAT,7,4,Yanyo kapanci no kakteh nyo do cinai a amlis do marahet a nakenakem da am nyo jiblisi o yamarahet a nakenakem nyo. 
MAT,7,5,Inyo rana mapakapyapya so nakenakem a tao am manmanma o kablis nyo so karatan nyo. Ta ori o ipakacita nyo so karatan no kadwan jinyo an.
MAT,7,6,"""Ji norwan do ino o apya kanekanen, ta olin na imo a songiten. Jya to norwan do kois o vowawan, ta ingbeywan a saganeyan na."
MAT,7,7,"""Makowyat kamo a meynozi, ta ori o ipakahap nyo so apyahen nyo no nakem. Makowyat kamo a komala si Ama ta do to, ta iya o yanan no kakzeben nyo no nakem. Makowyat kamo a tomawag ji Ama ta do to, ta iya o makasidong jinyo. "
MAT,7,8,"Ta o mapasyasi jya, komala sya, tomawag jya am mahap da o isidong na sira. "
MAT,7,9-10,Sino jinyo o manta no minapodpod jinyo so vato a kano mavowaw no macyami sira so myanpaw a kano among. 
MAT,7,11,Kakwakwan nyo a meyraraten a tao a yamakateneng do kapanta no anak nyo so pipya kanekanen a imanngo rana si Ama ta do to. Ta jyabo kaji na norwan nya jinyo no amin nyo o ikeykakza nyo a. 
MAT,7,12,No si kakzeben nyo o kapya da so nakem jinyo no icyatatao nyo am akman kamo sang so nakem jira. Ta ori o na agagazan no nivatvatkan ni Moyse a kano panoyonoywan na so ciring ni Ama ta do to.
MAT,7,13,"""Somdep kamo do alikey a asdesdepan. Ta o asdesdepan a rarahan a meypangay do kararatan am mowvong ori a jyasalit a pangonongan. So ikaro no tao a mangonong do dang. "
MAT,7,14,O asdesdepan a rarahan a meypangay do kavyayan no pahad am meylid ori a masalit a pangonongan. Apereh o tao a makakala so sang.
MAT,7,15,"""Azimanen nyo o malas so ipangnanao a tao. Ta akmey apiya o ipangnanao da am jyakman sang, ta tey manginanawa sira a mangalalas so ciring. "
MAT,7,16,To nyo na tovili o iwawalam da. Jyabo kato nyo mamozasan do tazici so potaw a. O tamek am ji to meyyasi so vazacinok. 
MAT,7,17,O pipya kayo o makapeyyasi so apya so kakanan. O mararahet a kayo am meyyasi so marahet so kakanan. 
MAT,7,18,Ji meyyasi o pipya kayo so marahet a asi no kayo an. O marahet a kayo am ji to meyyasi so pipya asi no kayo an. 
MAT,7,19,O ji meyyasi a kayo am to rananba kasleb sya do apoy. 
MAT,7,20,Am ori o to rana makatenngi do iwawalam da no malas so nanao a tao.
MAT,7,21,"""O tomawag jyaken a tao a manci no, 'Mo Panirsirngen, mo Panirsirngen,' am jyamimin sira macikaop do italamozong ni Ama ta do to. Ta o mahap so nanao ni Ama ta do to o macikaop jya. "
MAT,7,22,"No masngen rana o araraw no kapeykapyapinpin na so tao ni Ama ta do to am aro o tao a manci nya jyaken so, 'Mo Panirsirngen, mo Panirsirngen, nipangozayan namen o ngaran mo asyo a meylimwang no nanao ni Ama ta do to. Nipangozayan namen o ngaran mo asyo a mamozwaw so kalamsoyan ni Satan. Aro o mapeyzokab a vazay a mina vazay namen asyo.' "
MAT,7,23,"No si maniring ko jira am, 'Ko jyatenngi inyo. Kazey kamo a yameyraraten a tao.'"
MAT,7,24,"""O tao a omamizing so ciring ko a mapeyvazay sya am akman so mapatak a tao a mapatnek so vahay na do lalitan. "
MAT,7,25,"Tana meykawan a macimoy am ji na kava ori, ta nipatnek na do lalitan. "
MAT,7,26,Am o makamizing so ciring ko a tao a ji ngahap sya am akman so jyapatapatak a tao a mangay mapatnek so vahay na do kananayan. 
MAT,7,27,"No meykawan a macimoy am ji meyyahahay o vahay a makavakava."""
MAT,7,28,Mateyka ni Yeso o ciring na am isavasavak da no makamizing so nipangnanao na. 
MAT,7,29,"Ta tey rako oyowyat na no ipangnanao na, do kapacitarek na no ipangnanao na kano aro a mangnanao no iwawalam ni Ama ta do to a tao."
MAT,8,1,Omosok si Yeso a apo do tokon am onotan da no aro a tao. 
MAT,8,2,"O asa ka omlabyab so kataotao am nimangay ji Yeso a meylilitod. Maniring am, ""Mo Panirsirngen, no si apyahen mo am jyabo kaji na apyan no kataotao ko a."" "
MAT,8,3,"So niparapongan na so lima na jya ni Yeso a kapanci na no, ""Ko apyahen. Apya rana o kataotao mo."" So ji na meyyahahai a nimapya no kolit na. "
MAT,8,4,"O nipakoyokoy na pa jya ni Yeso am, ""Ji mo meycicicyan an. Ta yangay mo a ipacita do mapatanatanang so nakem ta si Ama ta do to a tao a kavalivaliw na so kataotao mo a kapangozay mo do iwawalam na ni Moyse a mapatanang so nakem mo ji Ama ta do to. So anoyngan da jimo no tao a nimapya rana so kataotao."""
MAT,8,5,Makaranes do Cyapaynong si Yeso am mangay na rapongen no asa ka mimong no asa poo (100) a itaysang no Loma a kapasyasi na jya. 
MAT,8,6,"Maniring am, ""Mo Panirsirngen, o lamlamsoy ko am yaji makapeygonagonay. So na itkeh do vahay ko a yamakaliliw so kataotao na."" "
MAT,8,7,"Maniring si Yeso am, ""Mangay ko iwakwakan."" "
MAT,8,8,"Maniring o mimong no itaysang no Loma am, ""Mo Panirsirngen, yako tey kanig imo a yamai do vahay ko. Tana asa o ciring mo am jyabo o kaji na apyan no lamlamsoy ko a. "
MAT,8,9,"Akman jyaken a yaomamizing so ciring no makarakarang pa ka nyaken a itaysang no Loma a da kamizing jyaken no yamaveveveh pa ka nyaken a itaysang. No yamyan so ko tovoin a mangay am da to ngonoci yaken. No yamyan so ko ipanci a mai am yato ngai. No ko tovoin o lamlamsoy ko a meyvazay am yato meyvazay. So na ikakman sang no ciring mo a tey mowyat a makavonas so ingingnen no tao."""
MAT,8,10,"Mamizing na ni Yeso o ciring na am niyak na. So nipancyan na nya do macihza jya tao. Maniring am, ""To ko na macitangayan jinyo am ji ko pa nimakacita so akman sang so onowned do Isedi a tao. "
MAT,8,11,Naknakmen nyo an. Ta myan so aro do peycyeylilyan a mai a macihanghang ji Apolahan a kani Isa kani Yakebo do italamozong na ni Ama ta do to do teyngato. 
MAT,8,12,"Sira rana o omavat do kapacikaop da do italamozong ni Ama ta do to a tao am powboten na sira do pantaw do kasarisaryan a kapeylavilavi da mapeygazicigit so ngepen da a maneneseh."""
MAT,8,13,"Makarahan am maniring do mimong no itaysang no Loma am, ""Angay rana, ta yarana nimapya o lamlamsoy mo, do mo katey makdeng so nakem ji Ama ta do to."" Ori o nikapya na rana no ingingnen no lamlamsoy na."
MAT,8,14,Mangay si Yeso do vahay da Pite am macita na o icyarwa na mavakes ni Pite a paingwaten na a miray. 
MAT,8,15,Parapongen ni Yeso o lima na jya am ji na rana nipaingwat. So nipeyvangon na rana a tomaotao si Yeso.
MAT,8,16,Somipsip rana o araw do makoyab am yai da no aro a tao ji Yeso o aro a kovotan no kalamsoyan ni Satan a tao. Asa o ciring ni Yeso a kavozwaw da na no kalamsoyan ni Satan. So niwakwakan na do aro a meykeyngeyngen a tao. 
MAT,8,17,"O vazay na am mina todey mangononong do mina ciring no panoyonoywan na so ciring ni Ama ta do to a meyngaran so Isayya. Ta maniring am, ""Na nivonas o ingingnen ta a kano alalaw ta."""
MAT,8,18,Macita ni Yeso o aro a tao a amlimot sya am ipanci na do macinanao jya o kangay da do katovangan no rako a meybebneng a ranom. 
MAT,8,19,"Am amyan so asa ka mangnanao no iwawalam ni Ama ta do to a tao a mangay ji Yeso. Maniring jya am, ""Mo Mangnanao, o angayan mo am abo ji ko macihzai jimo."" "
MAT,8,20,"Maniring si Yeso jya am, ""Amyan so vahay no votdak, amyan so vahay no lapik. Am yaken a Nipamnekan na ni Ama ta do to a tao am abwata o ko tangnan so oo ko an."""
MAT,8,21,"Maniring o asa ka macinanao ji Yeso am, ""Mo Panirsirngen, apyahen mo pa yaken a omonong do inawan ni ama kangay ko macilolo rana jimo an."" "
MAT,8,22,"Maniring si Yeso am, ""To mo macipanadngi sira o omonong do nimapoling so peylingalingayan a tao. Am imo rana am macilolo ka jyaken."""
MAT,8,23,Somakay si Yeso do tataloran am macihza o macinanao jya. 
MAT,8,24,Meyratateng am to na ngirasa sira no marahet a palanginan kalokolokong no paong do tataloran da. No kanang am nimitkeh si Yeso. 
MAT,8,25,"Makarahan am mangay da yokain si Yeso no macinanao jya. Maniring sira am, ""Mo Panirsirngen, avyayey yaten, ta tamo na marahet."" "
MAT,8,26,"Maniring si Yeso am, ""Ikongo nyo ikanyahey. Yakamo tey likey pa so nakenakem ji Ama ta do to."" Makarahan am meyvangon a kasirisiring na rana so rako a pagpag a kano paopaong a karekhang na rana nya. "
MAT,8,27,"Am ori o nisavasavakan da nya. Maniring sira do kadwan jira am, ""Ikongo a tao ya. Na kato ngamizngan pa sya no palanginan a kano abkas!"""
MAT,8,28,Makaranes sira do katovangan no rako a meybebneng a ranom a ili a meyngaran so Cyatala am makasinmo sira so rarwa ka tao a apo do kanitwan. Sira ori am kovotan no kalamsoyan ni Satan. So ikatey masozi da. Am ori o ikabo no tao a mangonong do dang. 
MAT,8,29,"Macita da si Yeso am amlololos sira. Maniring sira am, ""Imo rana Anak no Tao do to am ikongo mo gogadan nyamen. Ori o mo nikasabsab a mai am mo pasingsingtan yamen?"""
MAT,8,30,No kanang am nimacinao o keyyan da do dang no aro a kois a meykoskos. 
MAT,8,31,"Maniring sira o kalamsoyan ni Satan a mapasyasi ji Yeso am, ""No si vozwawen mo yamen am to mo rana amya yamen a mangay komovot do kois ito."" "
MAT,8,32,"Maniring si Yeso am, ""Angay kamo."" Makarahan am makowbot sira o kalamsoyan ni Satan a kangay da komovot do aro a kois. Am ori o niksoz da kangay da makas do alalasyas a katovoz da do rako a meybebneng a ranom a kamimin da meykehmehmes a mawakwak. "
MAT,8,33,O tomita so kois a tao am mina todangay rana sira do ili a kapanci da rana no vazay ang do tao do ili. 
MAT,8,34,Ori o nikamimin no tao do ili a mangay a tomita si Yeso. Macita da am to da rana novoy a komaro do ili da.
MAT,9,1,Omavang si Yeso a kano macinanao jya do tataloran am mangay rana sira do katovangan no rako a meybebneng a ranom a meysinaoli do peyvahayan ni Yeso a ili. 
MAT,9,2,"Amyan sira so tao a mangay no ji makapeyvangon a tao no ireyrayan na do tangain ni Yeso. Macita ni Yeso o kakdeng no onowned da am maniring do meyngen a tao am, ""Manganako, cyaha ta kangay mo. Yarana nimavonas o raraten mo."" "
MAT,9,3,Onowned da no tatasa ka mangnanao no iwawalam ni Ama ta do to am ipanci da si Yeso a komolala si Ama ta do to no ciring na. 
MAT,9,4,"To na rana tenngi ni Yeso o nakenakem da. Maniring jira am, ""Ikongo nyo ipacitarek so onowned. "
MAT,9,5,"Manngwa, apyapya kapanci nya do yameyngen a tao so, 'Yanimavonas rana o raraten mo an?' No apyapya o kapanci no, 'Tanek rana kalam mo rana.' "
MAT,9,6,"Ta ko kakzeben inyo a makateneng do oyowyat ko a Nipamnekan na ni Ama ta do to a tao a makavonas so raraten no tao."" So pancyan na nya do meyngen a tao so, ""Tanek rana kahap mo so ireyrayan mo a mangay rana do vahay nyo."" "
MAT,9,7,So mina to na meytatanki rana no tao ang a mangay rana do vahay da. 
MAT,9,8,"Macita da no tao am nisavasavak da a kazwazway da si Ama ta do to, ta nipakemkem na do tao o oyowyat na."
MAT,9,9,"Karwan na do dang ni Yeso am macita na o mapeyvazay so deyking a tao a meyngaran si Matay a omlisna do torotorwan no deyking a vahay. Maniring jya am, ""Sijya, kapacilolo mo jyaken."" Meyratateng am meytatanek a kapacilolo na rana jya."
MAT,9,10,Koman si Yeso do vahay ni Matay am aro sira mina kararay na mapeyvazay so deyking a tao a kano meyraraten a tao a mai a macihanghang ji Yeso a kano macinanao jya. 
MAT,9,11,"Macita da no tao a macyagom do Vadisay am maniring sira do macinanao ji Yeso am, ""Ikongo na ipacihanghang no sinsi nyo do mangangap so deyking a kano aro a yameyraraten a tao ang."" "
MAT,9,12,"Mamizing na ni Yeso o ciring da am maniring jira am, ""O apiya so kataotao a tao am ji da ngala o mangavavaw a tao. Ta o meyngen a tao o komala so koysang. "
MAT,9,13,"O ciring do Seysyo am, 'O kakdain ko am karilaw nyo no icyatatao nyo. So ikabeken a patanangen nyo a makakaday.' Angay kamo na kanakenakem nyo pala so peypeypangayan no ciring ang. Ta o ko nyai am beken a ko manara so ji meyraraten a tao. Ta o yameyraraten a tao am ori o yako nyai."""
MAT,9,14,"Ipisa am mangay sira o macinanao ji Yowani do tangain ni Yeso. Maniring sira am, ""Yamen rana kano tao a macyagom do Vadisay am namen masangib a yaji mangakaday a meynozi. Am o yamacinanao jimo am yabo yakman sang a vazay da."" "
MAT,9,15,"Maniring si Yeso am, ""No mamaring so kanen o mahakay a matarek so vahay a tao am manngwa, amlavi sira o nipanoyon na tao? Jyabo kakman da sang a. Am no marateng o araraw no irakep da so mahakay ang am manoyong rana o kaji da mangakadayan, do kasinalaw da nya."
MAT,9,16,"""Abo tao a mapatapang so vayo a milakayob do adan a ayob. Ta ji macimangno. So ikapising no adan a ayob ang. So ikarakorako na pa no kazamitan na. "
MAT,9,17,"Abo tao a mangap so vayo a potaw cyo a paglowen do adan a kolit no baka, ta zombak. Am ori o paglowan so vayo a potaw cyo do vayo a kolit no baka an. Ta ori o ikapya na."""
MAT,9,18,"Macisirsiring pa jira si Yeso am mai o asa ka meymatmatngeh no peyneynozyan a tao a meylilitod do tangain na ni Yeso. Maniring am, ""Na kawakwak pa no anak ko a mavakes. Kapakamo mo am mangay mo pa parapongen o lima mo do anak ko a kavyay na rana."" "
MAT,9,19,Makarahan am meytatanek si Yeso a omonot jya mangay. O macinanao jya am nimacilolo sira.
MAT,9,20,Amyan so asa ka mavakes a makadwa so icyarwa (12) so awawan a to makaliliw so kataotao na gomcin no rala. Iya rana am nimangay a manlikod ji Yeso a kapinan na do seysayan no talili na. 
MAT,9,21,"Manakenakem o mavakes am, ""Tana kabnek ko a minan do ayob na am jya todapya rana o kataotao ko a."" "
MAT,9,22,"Meyvazingowngaw si Yeso am macita na o mavakes ang. Maniring jya am, ""Manganako, ka manoyong a meyhanhan nyaken. Am ori o to na rana apyai no ingingnen mo."" Makarahan am mina todapya rana o ingingnen no mavakes ang."
MAT,9,23,Mangay si Yeso do vahay no meymatmatngeh no peyneynozyan a tao am macita na omonong do inawan a tao a kano aro a meykalalavi a tao. 
MAT,9,24,"Maniring jira am, ""Pakowbot kamo, ta yamitkeh o kanakan eya. Yamakongo kwan nyo."" Mamizing da o ciring ni Yeso am no mangay o kaming da am mangay o kapeyoyaoya da. "
MAT,9,25,Makarahan am powboten na sira ni Yeso o aro a tao. Somdep si Yeso do itkehan na no kanakan a kahap na so lima na a kapeyvangon na rana. 
MAT,9,26,Nimakeykai o vazay a nimeylimwang do dang.
MAT,9,27,"Karwan na do dang ni Yeso am amyan so rarwa ka mavota tao a macilolo jya. Maniring sira am, ""Imo rana sivovoong ni Tawey am ikarilaw mo pa yamen!"" "
MAT,9,28,"Somdep si Yeso do asa ka vahay a kai da no rarwa ka mavota tao do tangain na. Maniring jira si Yeso am, ""Nyo anoyngan yaken a makeywakwak jinyo an?"" Maniring sira am, ""Mo Panirsirngen, namen anoyngan."" "
MAT,9,29,"Meyratateng am pinanan ni Yeso o mata da. Maniring jira am, ""To ko mangozai o nakenakem nyo jyaken a omiwakwak jinyo."" "
MAT,9,30,"Makarahan am to sira na makacita. Maniring rana si Yeso jira am, ""Ji nyo meycicicyan o vazay eya do tao an."" "
MAT,9,31,Am kapakowbot da no rarwa ori am ipeylimwang da rana o mina vazay na ni Yeso jira do ili do dang.
MAT,9,32,Mangay rana sira o nimavota a tao ori am yai no tao do tangain ni Yeso o kovotan no kalamsoyan ni Satan a tao a ji makabnebnek. 
MAT,9,33,"Vozwawen ni Yeso o kalamsoyan ni Satan do kataotao na am to rana makabnebnek o tao ang. Ori o nisavasavakan da nya no aro a tao. Maniring sira am, ""Abo pa o akman so sya vazay a nimacita namen do Isedi!"" "
MAT,9,34,"Am maniring sira o tao a macyagom do Vadisay am, ""Oyowyat na ori a yamamozwaw an? No na nitoro jya ni Satan."""
MAT,9,35,"Nilivolivon ni Yeso o peyneynozyan do peycyeylilyan na a kapangnanao na a meylimwang no Mapasaray a Ciriciring do katalamozong na rana nyaten ni Ama ta do to, a keywakwak na do meykeyngeyngen a tao. "
MAT,9,36,Macita ni Yeso o aro a tao am ikarilaw na sira. Ta akmey minaminasbang sira abo so marilaw nira. Akman so kagling a abo so omonong jira a tao. 
MAT,9,37,"Am maniring do macinanao jya am, ""Aro tao a makza no Mapasaray a Ciriciring. Akman so nihakawan a mazako rana. Aro o langin am apeleh o tao a manlangi. "
MAT,9,38,"Am ori o ipeynozi nyo ji Ama ta do to a kapanovoy na so tao a meylimwang no ciriciring na."""
MAT,10,1,Lovoten na ni Yeso o rarwa so ikakarwan (12) a macinanao jya a kapanta na nira so oyowyat da ipamozwaw da so kalamsoyan ni Satan a kapangiwakwak da so meykeyngeyngen a tao. 
MAT,10,2,"O ngarangaran da no macinanao jya am yadomket do jya. Ney manma na am si Simong, kasaing no ngaran na am si Pite, a kani wari na a meyngaran si Antele a kano anak ni Sipitay a meyngaran si Yake a kani wari na a meyngaran si Yowani, "
MAT,10,3,"a kani Veydipo a kani Patolomaw a kani Tomase kano mapeyvazay so deyking a tao a meyngaran si Matay a kani Yake a anak ni Alevey a kani Tatay, "
MAT,10,4,a kani Simong a macikagom do macioya do Loma a tao a kano nimanazang ni Yeso a tao do Isecyadi a meyngaran si Yota.
MAT,10,5,"Tovoin na ni Yeso o rarwa so ikakarwan am maniring jira am, ""Ji kamo angay do ili da no beken a tao do Yotay. Ji kamo angay do ili da no Samadiya. "
MAT,10,6,"Mangay kamo do Isedi a tao, ta yakmey mavozaw sira kagling. "
MAT,10,7,Ipeylimwang nyo do angayan nyo o kakeykai na rana makaranes no katalamozong na ninyo ni Ama ta do to. 
MAT,10,8,"Iwakwakan nyo sira o meykeyngeyngen a tao. Avyain nyo sira o nimawakwak a tao, kapya da no omlabyab so kolit a tao a kapamozwaw nyo so kalamsoyan ni Satan a komovot do tao. Yabo o ngina na no oyowyat ni Ama ta do to a nitoro na jinyo. So icyakman nyo sang a ji macyami do sidongen nyo a tao. "
MAT,10,9,Ji kamo mapalolo so ovay a kano gizit a kano nizpi. 
MAT,10,10,No mangilili kamo am taosya o kapalolo nyo so adwa ka patapilen nyo a ayob nyo. Taosya o kapeytokap nyo a kano sisikod nyo. Ta o peyvazain a tao am pakanen sira an. 
MAT,10,11,No mangay kamo do teyhesa ka ili am amyamizngen nyo o tao a masaray a tomaotao jinyo. Ta ori o isanan nyo so vahay mangay do ikaro nyo na do dang. 
MAT,10,12,No somdep kamo do asa ka vahay am ipanci nyo jira o 'Kokay kamo.' 
MAT,10,13,"No isaray da inyo no asa ka vahay am ipeynozi nyo sira a kangay na jira no aryarilaw na ni Ama ta do to. No ji da raralayan inyo am cyaha, ta ji na sira arilawan ni Ama ta do to. "
MAT,10,14,O ji naotao jinyo a kano ji ngamizing so ciring nyo a kavahay na kano keyliyli na am to nyo na ngaroi sira a katoktok nyo so tana do ai nyo. 
MAT,10,15,To ko na macitangayan jinyo am no marateng rana o araraw no kapeykapyapinpin na so tao ni Ama ta do to am makdekdeng pa o oyaoyyan na do ji naotao jinyo a kano nipasingsingkad na do tao do Sotoma kano Hamola no kakwa pa.
MAT,10,16,"""Amizngen nyo an, ta akma kamoy kagling a ko tovoin do kokoman so tao. Am ori o ipeytataziman nyo a makapiya so nakenakem jira. "
MAT,10,17,"Azimanen nyo o amrakep jinyo a kano mangay ninyo do pacicicyan a kabakbak da jinyo do peyneynozyan, "
MAT,10,18,mangay o kangay da ninyo do tangain da no panirsirngen a kado meymatmatngeh no teyhesa ka mahataw a pacicin. So ikanoyong nyo a meylimwang no Mapasaray a Ciriciring ko jira a kado beken a tao do Yotay. 
MAT,10,19,No pacicin da inyo am ji nyo anyaheyan o kaji nyo makatenngan do itovis nyo jira a ciring. Ta ipeypalanginan na inyo ni Ama ta do to a mapasapa jira. 
MAT,10,20,"Ta o ciring nyo am beken a monganay jinyo, ta itoro na no Seyzi ni Ama ta do to o ciring na jinyo. "
MAT,10,21,No si marateng o araraw no nang am ipanazang da no tao o meysominogat a kakteh da a wakwaken no tao. So icyakman na sang no ama da do ananak da. O ananak da am ioya da sira o inyapwan da a manci no kawakwak da sira no tao. 
MAT,10,22,Pacioyyan da inyo a yaomraralay nyaken. Am o jyamama no makakaday a alalaw a tao am mahap da o to meyyonong a ikavyay no pahad da. 
MAT,10,23,No peyrarehten da inyo do asa ka ili am to kamo na nayo a mangay do asa ka ili. To ko na macitangayan jinyo am ji nyo pa nilivon o ili do Isedi a peylimwangan no ciriciring ko am meyhekas ko rana a Nipamnekan na ni Ama ta do to a tao.
MAT,10,24,"""O macyamizing rana am jyakarakarang a kano mangnanao. O peylamsoin da am ji da meyhavasi o mapeylamsoy sira. "
MAT,10,25,"O macinanao a tao am amyan so kasaraw a ipacingay da do amnanao sira. Akman sang o peylamsoin da tao, ta amyan so kasaraw a ipacikto da do mapeylamsoy sira tao. No ngaranan da o makayokod no asa ka vahay so marahet a ngaran a Peysepo am jyabo kaji da to macizagoman no macivahay jya tao a."
MAT,10,26,"""Am ori o ji nyo anyahei no tao an, ta mamimin o matayo a vazay a mababa. So icyakman na sang no ji meycicicyan a vazay a meytotwaw. "
MAT,10,27,O ko ipanci jinyo a ji da mamizing no karwan no tao am ipeylimwang nyo do aro a tao. 
MAT,10,28,O makawakwak so kataotao a ji makawakwak so pahad am ji nyo anyaheyan. Si Ama ta do to o ikanyahey nyo. Ta iya o makawakwak so kataotao a kano pahad a alyowen do kararatan. 
MAT,10,29,Kakwakwan da no likta meyyasasalap ori a na manakem ni Ama ta do to am imanngo kamo. 
MAT,10,30,Kakwakwan no avok nyo a na katenngan so vilang. 
MAT,10,31,Am ori o ji nyo anyaheyan. Ta yarakorako o nakenakem na jinyo ni Ama ta do to a kano meyyasasalap.
MAT,10,32,"""Ko pa ciring jinyo am omanoyong jyaken do tangain no tao am anoyngan ko ori do tangain ni Ama ta do to. "
MAT,10,33,Omalalas jyaken do tangain no tao am alalasan ko ori do tangain ni Ama ta do to.
MAT,10,34,"""Nyo ipanci yaken a yameygegcin no ikapya nyo so nakem do icyatatao nyo an? Beken a ori o ko nyai. Ta ko nyai do karawan o ikasyasyay nyo. "
MAT,10,35,Ta papwen sicyakwaya o ikasyasyay da no lalima do vahay da. O tatlo am ji sira macipaswasovoy do rarwa jira. 
MAT,10,36,O ney makdeng na kavosoyan no tao am monganay jira asa ka vahay.
MAT,10,37,O mapahamahama pa so inyapwan na ka nyaken am ji ko na abneka o akman sang a tao a macilolo jyaken. O mapahamahama pa so ananak na ka nyaken am ji ko na abneka o akman sang a macilolo jyaken. 
MAT,10,38,O ji nabway no jyojika na a macihza jyaken am ji ko na abneka ori a macilolo jyaken. 
MAT,10,39,Ta o tao a makza no kasaray na do karawan am beken a ikapya na ori. Am o to ngawaw pa no kataotao na a mahap so vazay ko am mahap na o to meyyonong a ikavyay no pahad na.
MAT,10,40,"""O tomaotao jinyo am yaken o taotawwen da. O tomaotao jyaken am akma dey to naotawwa o yanitomovoy jyaken. "
MAT,10,41,O tomaotao so lamlamsoy ni Ama ta do to am pazanoden na sira do yazaw na so lamlamsoy na. O tomaotao so ji meylimoteng so onowned a tao am pazanoden na sira ni Ama ta do to do yazaw na so ji meylimoteng so onowned a tao. 
MAT,10,42,"To ko na macitangayan jinyo am o maglaw no pakananaken da a omraralay nyaken a tao am jyabo kaji na makahapan so nakem na sya ni Ama ta do to a."""
MAT,11,1,Teyka na o ciring na ni Yeso a inanao na so rarwa so ikakarwan a macinanao jya am karwan na dang a kangay na do macisngen a ili a mangnanao no Mapasaray a Ciriciring na ni Ama ta do to.
MAT,11,2,"O nimanaktak a meyngaran si Yowani am amyan do pamemtengan. Mamizing na o vazay ni Kizisto am ori o nipanovoy na so macinanao jya mangay a macisirsiring ji Yeso. Maniring sira jya am, "
MAT,11,3,"""Manngwa, imo o nipanci ni Yowani a mai? No namen pa nanalahen."" "
MAT,11,4,"Maniring si Yeso do nitovoy ni Yowani am, ""Angay kamo pancyan ji Yowani o nyo nimacita kano nyo nimamizing, "
MAT,11,5,do yada kapakacita rana no nimavota tao. Da kapakalam rana no nimakasapa a tao. Yada kapya rana no niomlabyab so kolit a tao. Da kapakamizing rana no nimateleh a tao. Da kavyay rana no nimawakwak a tao. Da kapakamizing rana so Mapasaray a Ciriciring no ipangoyongoyod da a tao. 
MAT,11,6,"Omanoyong jyaken a ji meykarwa so nakem am tey yapya ori."""
MAT,11,7,"Mangay rana sira o nitovoy ni Yowani am ipanci na ni Yeso o vazay na ni Yowani do aro a tao. Maniring jira am, ""No kangay nyo no kakwa a komala si Yowani do kabwan no nihakawan no tao am sino dang mangay nyo amizngen. Manngwa, nyo ipanci si Yowani a todapliplin so onowned? "
MAT,11,8,"Manngwa, nyo mangay citahen o meyyayob so apiya ayob a tao? Ta o meyyayob rana so apipya ayob am amyan sira do vahay no panirsirngen. "
MAT,11,9,"Ikongo nyo yangay do dang. Manngwa nyo mangay citahen o panoyonoywan na so ciring ni Ama ta do to? Ko pa ciring jinyo am manoyong ori. Am naknakmen nyo, ta yamahamahama ori a kano panoyonoywan na so ciring ni Ama ta do to. "
MAT,11,10,"Iya rana am yamyan so yamonganay jya a yadomket do Seysyo. O ciring do dang am, 'Cita pala o yako tovoin a omwadwad do rarahan mo.'"
MAT,11,11,O ko ipanci jinyo am yabo o tao no kakwa a makahap si Yowani. Am yawara sicyakwaya am yarana maizaizay o ney maveveh na tao do italamozong na ni Ama ta do to a kani Yowani an. 
MAT,11,12,"Niminda no kapangnanao ni Yowani a na kato ngayyan nya sicyaikwaya o da kapeyyoyoba a macikaop do italamozong na ni Ama ta do to no tao, do na katey arako no oyowyat na. "
MAT,11,13,O nivatvatkan da no panoyonoywan na so ciring ni Ama ta do to a kani Moyse am nimamimin sira makalavat so italamozong na ni Ama ta do to. Am si Yowani o niseykedan na rana. 
MAT,11,14,No si anoyngan nyo o ciring da a nimalavat da am manoyong o kakma ney Idiya ni Yowani a mai. 
MAT,11,15,"Amizngen nyo an, peyyanen nyo do onowned nyo ori an."""
MAT,11,16,"Maniring pa jira si Yeso am, ""Ikongo o pehngehngayan ko so tao sicyakwaya. Sira ori am akmey kanakan a meyyalalam do rarahan a manci no, "
MAT,11,17,'Ipeyyanwanood namen inyo am kanyo ji maganam. Namen amlavi am kanyo ji lavi.' 
MAT,11,18,Mai si Yowani am jyangan no tomakatakaw do kanakenakem na si Ama ta do to a kano ji nimyop so saki. So nipancyan da nya zomyak. 
MAT,11,19,"Yaken rana a Nipamnekan na ni Ama ta do to a tao am ko koman a ko keyyop. Am no kamo maniring am, 'Yamatetehnan a yameyyeyyopen a yamacizavoz do mapeyvazay so deyking a tao a kano meyraraten a tao.' Am o teneteneng na ni Ama ta do to am manoyong a meytotwaw do makza nya tao."""
MAT,11,20,No kanang am nioya na o tao do peycyeylilyan na a nimakacita sya a mapeyvazay so mapeyzokab a vazay. Ta ji da ngaroi o peyraratenan da. 
MAT,11,21,"Maniring am, ""Inyo rana tao do Kelasin a kado Peysayta am to kanyo makasi an. Ta o mina vazay ko jinyo do dang am no nimyan pa ori do Tayar a kado Siton am jyabo kaji da nimamlisan so nakenakem a komaro do peyraratenan da. "
MAT,11,22,Am yakanyo ji mamlis. To ko na macitangayan jinyo am no marateng o araraw na no peykapyapinpinan na ni Ama ta do to so tao am makdekdeng pa o oyaoyyan na ninyo a kano nipasingsingkad na so tao do Tayar a kado Siton no kakwa pa. 
MAT,11,23,"Inyo rana tao do Cyapaynong am manngwa, nyo ipanci o kapakaranes nyo do teyngato? Jyabo kaji nyo akasan do kararatan a, do kanimakacita nyo so mapeyzokab a vazay ko a. Am no nipeyvazay ko do Sotoma am yabo kanimbalinas ko sira. "
MAT,11,24,"Am ko pa ciring jinyo am no marateng o araraw na no peyoyaoyyan na ni Ama ta do to am makdekdeng pa o oyaoyyan na ninyo a kano nipasingsingkad na so tao do Sotoma no kakwa pa."""
MAT,11,25,"No kanang am maniring si Yeso am, ""Mo Ama a Panirsirngen do teyngato a kano karawan, ko isaray jimo, ta mo nibengbeng do mapakateneteneng a tao o aro a vazay, a mo kapatwaw sya do yamapehbo so nakem da a tao, "
MAT,11,26,"mo Ama do to. Ta o akman rana sang am monganay do nakenakem mo."""
MAT,11,27,"Maniring pa si Yeso jira am, ""Yamamimin o meycyamadadayan a na nitoro jyaken ni Ama. So na ikabo no tao a makateneng jyaken. Ta si Ama o yamakateneng jyaken a Anak na. Yabwata o tao a makateneng ji Ama. Ta yaken a kano nipamnekan ko o makateneng jya. So ikabo no matarek a tao a makateneng jya."
MAT,11,28,"""Sijya kamo a yamazikna kano yaro so alalaw a tao. Ta ihepawan ko inyo. "
MAT,11,29,Ahapen nyo o vazay ko. Inarahen nyo yaken. Ta o nakenakem ko am mapanadnad so nakem a ji makazyazyak. No si akman kamo sang am manoyong kamo a keyhepawan so kataotao. 
MAT,11,30,"O ko inanao jinyo am jyasalit a pangozayan nyo. O ko pahanhanan jinyo a vazay am jyasalit."""
MAT,12,1,Ipisa do ipeywalam no tao am mangonong si Yeso a kano macinanao jya do nihakawan a mogi. Makcin sira o macinanao jya am to sira mangoztod so aknatahen da. 
MAT,12,2,"Macita da no tatasa ka tao a macyagom do Vadisay am maniring sira ji Yeso am, ""Cita pala sira o yamacinanao jimo a yaji mangozay do iwawalam ta, a yato meyvazay do ipeywalam no tao."" "
MAT,12,3,"Maniring si Yeso jira am, ""Manngwa, ji nyo pa nivilangan o vazay da da Tawey a kano kararay na tao no kakcin da? "
MAT,12,4,Ta nisomdep si Tawey do raralayan da ni Ama ta do to a kapangap na so nipatanang da ji Ama ta do to a myanpaw a kanen a katoro na pa nya do kararay na. So nyakanan da sya. Ta o myanpaw rana ori am ji da mya kanen no tao. O mapatanatanang so nakem da si Ama ta do to o apya koman sya. Am beken a raraten da o mina kakan da sya. 
MAT,12,5,"Manngwa, nyo pa jya nivilangan o yadomket a ciring do iwawalam ni Moyse, do kapangday da do ipeyweywalam no tao o kaji da mangozayan do araraw no ipeyweywalam no tao no mapatanatanang so nakem do rako a panaralayan? Am beken a raraten da ori. "
MAT,12,6,To ko na macitangayan jinyo am yamyan jya so yamakdekdeng pa kano rako a panaralayan. 
MAT,12,7,"Ta o ciring do Seysyo am, 'O ko kakzeben am apiya so nakenakem do icyatatao. Ko jyakzan o yapatanangen a makakaday.' No si manoyong kamo a makateneng do peypeypangayan no ciring eya am jyabo nyo kato mancyan no yapya so nakenakem a tao a meyraraten a. "
MAT,12,8,"Ta o Nipamnekan na ni Ama ta do to a tao o yameymatmatngeh no araraw no ipeyweywalam no tao."""
MAT,12,9,Makarahan am karwan na rana do dang ni Yeso a kangay na do peyneynozyan da no tao do Yotay. 
MAT,12,10,"Amyan do dang so asa ka tao a meykazakazain so lima. Ikongo do naknakmen da no tatasa ka tao o kapeykala da so karatan ni Yeso. Maniring sira ji Yeso am, ""Manngwa, iwawalam ta o kapangiwakwak so tao do ipeyweywalam no tao an?"" "
MAT,12,11,"Maniring si Yeso jira am, ""No si myan jinyo so mangonong so kagling a kakas na no kagling do gazawagaw do ipeywalam no tao am manngwa, ahapen nyo ori an? "
MAT,12,12,"Manngwa, makdekdeng pa o kagling a kano inawan no tao? Am ori o ikapya no mangiwakwak do ipeywalam no tao."" "
MAT,12,13,"Maniring rana si Yeso do meykazakazain so lima tao am, ""Zanet pala o lima mo."" Zaneten na am todapya rana, kapeyyangay na rana no lima na. "
MAT,12,14,Makowbot sira o tao a macyagom do Vadisay do peyneynozyan am ipeysirsiring da o kacivet da ji Yeso.
MAT,12,15,Mamizing ni Yeso o kapacioya da jya am karwan na do dang. Am aro sira o tao a macihza jya. Ori o niwakwakan na do meykeyngeyngen a tao. 
MAT,12,16,Meyratateng am ipanci na jira o kaji da meylimwangan no mina vazay na jira. 
MAT,12,17,"So ikanoyong na mangononong no mina ciring no panoyonoywan na so ciring ni Ama ta do to a meyngaran si Isayya. Ta maniring am, "
MAT,12,18,"""Cita kamo, ta iya rana am ko nipamnekan a lamlamsoy ko. So ko kaglawan nya. Ko sarayan nya. Itoro ko jya o Seyzi ko. Ipeylimwang na do tao o kapatazadang ko sira do teyngato."
MAT,12,19,Iya rana am ji meyzezyak a gomalagal. Ji lololos do rarahan.
MAT,12,20,"Ikarilaw na sira o ji rana teneng a tomala sya a tey arako so alalaw a tao. So icyakman na sang a somidong so ji rana teneng a meyvevyay a tao. Ji na lilis o nakem na mapeyvazay so manoyong a vazay, mangay do ipangononong no ahahapan na sya."
MAT,12,21,"Mamimin o tao do karawan a manapet jya so pahad."""
MAT,12,22,No kanang am amyan so tao a mangay nya ji Yeso so kovotan no kalamsoyan ni Satan a ji makabnebnek a mavota tao. Makarahan am iwakwakan na kapakabnebnek na rana kapakacita na rana. 
MAT,12,23,"Nisavasavak da no aro a tao. Maniring sira am, ""Ala iya ya o sivovoong ni Tawey."" "
MAT,12,24,"Mamizing da no tao a macyagom do Vadisay am maniring sira am, ""O na ipakavozwaw so kalamsoyan ni Satan am na oyatan ni Satan a meyngaran so Peysepo."" "
MAT,12,25,"Katenngan na ni Yeso o keyleylamdam da sya. Maniring jira am, ""Abwata asa ka mahataw a macizakazakat. So icyakman na sang no asa ka vahay a ji macizakazakat. "
MAT,12,26,No si meyyarap sira Satan a kano kalamsoyan na am ji da rana pakongo o kabedbed da. So to da ranavwaki. 
MAT,12,27,Nyo panci yaken a na oyatan ni Peysepo. Ikongo o nyo ji mancii no kararay nyo a nipantan na ni Peysepo so oyowyat na. 
MAT,12,28,No si manoyong ko a mamozwaw no oyowyat ni Ama ta do to am yamanoyong rana si Ama ta do to a tomalamozong no omanoyong jya tao sicyaikwaya.
MAT,12,29,"""Abo tao a tondep do yanan no makapya meykalokal a tao a mangay tomakaw so apzapzatan na. No si myan saon so makavaod so meykalokal a tao am ori o ipakatakaw na so apzapzatan na am."""
MAT,12,30,"Nipanci na pa ni Yeso am, ""O ji nganod jyaken am mapasobna jyaken. O ji nidong jyaken am zazatan na o vazay ko. "
MAT,12,31,Am ori o ko pancyan nya jinyo an. O raraten no tao a kano kakolala da si Ama ta do to am mavonas ori. Am omraherahet so Seyzi na ni Ama ta do to a tao am jyavonas o akman sang a raraten na. 
MAT,12,32,O komolala jyaken a Nipamnekan na ni Ama ta do to a tao am mavonas o akman sang a raraten. Am omraherahet so Seyzi na ni Ama ta do to a tao am to rana meyyonong a jyavonas o akman sang a raraten.
MAT,12,33,"""O kakanen so asi a kayo am kanen o asi na. O ji ngangana so asi a kayo am ji nganna o asi na. So to na macilociloloi do kakayokayo na no asi na. "
MAT,12,34,Inyo rana macitapas do tokza so onowned a tao am abo o apya ciring a powboten nyo. 
MAT,12,35,O apya so nakenakem a tao am apya o icicirawat na. O marahet so nakenakem a tao am marahet o icicirawat na. Ta to macilocilolo do kapyan no onowned nyo a karahet no onowned nyo o powboten nyo a ciring. 
MAT,12,36,To ko na macitangayan jinyo am no marateng o araraw no peykapyapinpinan na ni Ama ta do to so tao am abo rana o taywen da ciring da. 
MAT,12,37,"Ta to na palololwa ni Ama ta do to do mina ciring nyo o keyyan no raraten nyo a kabo no raraten nyo."""
MAT,12,38,"No kanang am amyan so mangnanao no iwawalam ni Ama ta do to a kano tao a macyagom do Vadisay a manci nya ji Yeso. Maniring sira am, ""Mo Mangnanao, namen kakzeben o kapakacita namen jimo a meyvazay so mapeyzokab a vazay."" "
MAT,12,39,"Maniring si Yeso jira am, ""Yatey makdeng o raraten no tao sicyakwaya. Ikongo o da kakzeban so da kapakacita so oyowyat na ni Ama ta do to. Am o akman so mina vazay na ni Ama ta do to do panoyonoywan na so ciring na a meyngaran si Yena o macita nyo. So ikabo no maharahara pa kano nang a macita nyo. "
MAT,12,40,Mina katlo araw a kano katlo ahep si Yena nimyan do velek no rako a among. Akman ko sang a Nipamnekan na ni Ama ta do to a tao a amyan do oned no tana so makatlo araw a kano katlo ahep. 
MAT,12,41,No marateng o araraw no ipacici na a mapeykapyapinpin so tao ni Ama ta do to am meytatanek sira o tao do Niniwey a omraherahet jinyo a tao sicyakwaya. Ta mamizing da o ciring ni Yena am mamlis rana sira. To ko na macitangayan jinyo am amyan jya so rakorako pa so vazay a kani Yena. Am yanyo ji ngapa o nanao na jinyo. 
MAT,12,42,No marateng o araraw no ipacici na a mapeykapyapinpin so tao ni Ama ta do to am meytatanek o panirsirngen a mavakes a meyvahay do Siba no kakwa pa a omraherahet jinyo a tao sicyaikwaya. Ta iya rana am nimapo do marai a ili da a mangay a omamizing so ciring ni Solomen. To ko na macitangayan jinyo am yamyan jya so yarakorako pa so vazay a kani Solomen am yanyo ji ngamiznga.
MAT,12,43,"""Mavozwaw o kalamsoyan ni Satan do nikovotan na tao am omlivolivon a meykala so peywalaman na. Am ji makakala. "
MAT,12,44,"Maniring am, 'Yapyapya rana o kapeysinaoli ko pa mangay komovot do nikovotan ko a tao.' Meysinaoli rana am macita na o tao ang a makownong rana jya, ta abo nimacipalit a nikomovot jya. "
MAT,12,45,"So nyangay na manara so papito a masozisozi pa ka nya a kalamsoyan ni Satan a mangay komovot jya. Manngo o tao ori a. Jyabo kaji na raherahetan pa sicyaikwaya kano kakwa no nakenakem na. To ko macitangayan jinyo am o raraten da rana no tao sicyaikwaya am maraherahet pa kano kakwa."""
MAT,12,46,Mangononong pa si Yeso do aro a tao am mai si ina na kada wari na mahakay a komakzeb so kapacisirsiring da jya. 
MAT,12,47,"Maniring o tao ji Yeso am, ""Ana, yamyan so da ipanci ni ina mo a kada wari mo do pantaw."" "
MAT,12,48,"Maniring si Yeso am, ""Sino ina ko a kano kakakteh ko."" "
MAT,12,49,"Makarahan am maniring rana do macinanao am, ""Cita kamo, ta sira rana ito am ina ko a kada kakakteh ko. "
MAT,12,50,"Ta o mahap so vazay ni Ama do to a tao am ori o abneken ko a kakakteh ko a kano ina ko."""
MAT,13,1,Araw no nang am karwan na ni Yeso o vahay ori a kangay na do pamsan na no rako a meybebneng a ranom a omlisna do dang a mangnanao. 
MAT,13,2,Aro tao a meylovolovot do tangain na. Am ori o nizagpit na do vazangay a omlisna. O aro a tao am meytatanek sira do pamsan na. 
MAT,13,3,"Makarahan am mangononong so pehngehngayan na so aro a ciring na. Maniring am, ""Amyan so asa ka tao a mangay a manokos. "
MAT,13,4,Manokos ori am amyan so zomsi do rarahan. Am mangay da toktokan no meyyasasalap. 
MAT,13,5,"Karwan na am zomsi do kavatovatwan. Am amlida, ta amyan so aliket a tana. "
MAT,13,6,"No amdada o araw am mapseng, do kaji na makayamotan, ta alikey o tana. "
MAT,13,7,O zomsi do katamtamkan na am tana amlida am ji malasi. Ta kaongongan no aro a tamek. 
MAT,13,8,"O zomsi do apya so tanatana am apiya o kalidalida na a kapakapya na rana malasi. So iyan no makapoo (100) a kano sikanem a ngarnan (60) a kano sikatlo a ngarnan (30) so kasahasahang."" "
MAT,13,9,"Maniring si Yeso am, ""Amizngen nyo an, peyyanen nyo do onowned nyo ori an."""
MAT,13,10,"Mai sira o macinanao ji Yeso am maniring sira jya am, ""No mo nanawen sira o tao am ikongo o mo pehngehngayan so ciring mo."" "
MAT,13,11,"Tovisan ni Yeso am, ""O ji na nipatwaw pa a peypeypangayan na do talamozongan na ninyo ni Ama ta do to o nipanci ko jinyo. Am o karwan no tao am da pa jyatenngi ori. "
MAT,13,12,Ta o tao a omamizing so ciriciring na ni Ama ta do to am arwaro pa o makarapa jira ciring. So icyakma ney kanen a to meypanpani. Am o ji ngamizing so ciriciring ni Ama ta do to am tana amyan so alikey a katenngan da am to meykabobo pa jira ori. 
MAT,13,13,Ori o ko pehngehngayan so ciring ko a yamnanao sira. Ta tana da citahen am akma dey jyacita. Tana da amizngen am akma dey jyamizing. Da jyatenngi. 
MAT,13,14,"Am ori o na todey mangononong do mina ciring no panoyonoywan na so ciring ni Ama ta do to a meyngaran so Isayya. Ta maniring am, 'Manoyong o kamizing nyo sya am ji nyo a tenngi. Macita nyo am ji nyo a pengkad."
MAT,13,15,Ta tey masalit o onowned da no tao eya. O cicilwan da am yakacilcilan. O mata da am yameyreket. Ta no sira macipayok so onowned am makacita o mata da. Makamizing o cicilwan da. Makazazap da no onowned a kapeysinaoli da rana jyaken. Ta ori o ipatazadang ko sira do teyngato.'
MAT,13,16,"""Am inyo am kamo tey yapya. Ta yamakacita o mata nyo. Yamakamizing o cicilwan nyo. "
MAT,13,17,To ko na macitangayan jinyo am aro o panoyonoywan na so ciring ni Ama ta do to a kano omraralay ni Ama ta do to no kakwa a makza no kapakacita da so nyo macita kano kapakamizing da so nyo mamizing. Am da jya nimacita. Da jya nimamizing.
MAT,13,18,"""Amizngen nyo o peypeypangayan no manokos ang. "
MAT,13,19,O tao a makamizing so nanao a omagaz do italamozong na ni Ama ta do to a kaji makatenngan jya am akman so nizomsi do rarahan ang. No mai si Satan am pehsen na jya o ciring na ni Ama ta do to amyan do onowned na. 
MAT,13,20,O nizomsi do kavatovatwan am katonodan no masaray a omamizing so ciring na ni Ama ta do to a tao. 
MAT,13,21,"Am ikongo do ji makayamot do onowned na, am no masazi na o alalaw na kano peyrarehtan da sya do kahap na so nanao ni Ama ta do to am makeykai a mablis o onowned na. "
MAT,13,22,O nizomsi do katamtamkan am katonodan no tao a omamizing so nanao ni Ama ta do to. Am masanga no vazay na do karawan a kalita jya no peymeymasaodan na. Am ori o ikabengbeng no ciring na ni Ama ta do to do onowned na. 
MAT,13,23,"O nizomsi do apya so tanatana am katonodan no tao a omamizing so ciring na ni Ama ta do to a makateneng rana jya a pangozayan a peyvazain. So icyakma ney malasi so makapoo (100) a kano sikanem a ngarnan (60) a kano sikatlo a ngarnan (30) so kasahasahang."""
MAT,13,24,"Mangononong pa si Yeso so asa ka pehngehngayan na so ciring na. Maniring am, ""O italamozong na ni Ama ta do to am akman so tao a mangay a meymowa do nihakawan da. "
MAT,13,25,Mitkeh o tao ori am mangay o kavosoyan na a mangay a meymowa so tamek a kangay na rana a moli. 
MAT,13,26,Amlida o mogi am amrawa rana. Amlida o tamek am to rana singkaji a malas a amrawa. 
MAT,13,27,"Mai sira o lamlamsoy no mapeynihakawan sya am maniring sira am, 'Mo maran, mina kapeymowa mo so apipiya mogi asyo am. Am asyo o tamek ang!' "
MAT,13,28,"Maniring o mapeynihakawan sya am, 'Ori am na mina vazay no kavosoyan ko.' Maniring o lamlamsoy na jya am, 'Manngwa, to namen rana botbota o tamek ori an?' "
MAT,13,29,"Maniring jira o mapeynihakawan sya am, 'Taosya, ta to nyo pazaksa o mogi a botboten. "
MAT,13,30,"To nyo macipanadngi a mamno. Cyaha, ta no langin ko na am ipanci ko do lamlamsoy ko o kapanma da so tamek a botboten a kapeykabedbed da sya asleben. O mogi am ahapen da a mangay a sokzen do panonokzan ko.'"""
MAT,13,31,"Ipanci na pa jira ni Yeso o asa ka pehngehngayan na so ciring na. Maniring am, ""O ipeyparo da no tao a macikaop do italamozong ni Ama ta do to am akman so asa ka vettow no nappa a tokosen no tao do peymowamowan na. "
MAT,13,32,"O vettow rana am ney likey ori. Am no amlida ori am abo makataha sya so karakorako. So icyakma ney kayo a panagzan da no meyyasasalap."""
MAT,13,33,"Ipanci na pa ni Yeso o asa ka pehngehngayan na so ciring na. Maniring am, ""O ipeyparo da no tao a macikaop do italamozong na ni Ama ta do to am akman rana so kosozi no odong a ahapen no mavakes a pazavozen do odong a ipeymway na sya."""
MAT,13,34,Mangononong si Yeso so pehngehngayan na so ciring na do aro a vazay na. No abo pehngehngayan na so ciring na am abo inanao na sira so aro a tao. 
MAT,13,35,"O ikakman na sang am todey mangononong o mina ciring no panoyonoywan na so ciring ni Ama ta do to. Ta maniring am, ""Mangamaog ko so pehngehngayan ko so ciring ko a pancyan ko no ji pa nipatwaw a vazay ko, nimakalapo no kapangamaog ko so karawan."""
MAT,13,36,"Karwan ni Yeso o aro a tao am somdep do vahay. Maniring sira o macinanao jya am, ""Pancyan pala jyamen o peypeypangayan no mo pehngehngayan so ciring mo a omagaz do tamek do nihakawan."" "
MAT,13,37,"Maniring si Yeso am, ""O manokos a tao ori am yaken a Nipamnekan na ni Ama ta do to a tao. "
MAT,13,38,O nihakawan ori am karawan. O nitokos ori am monganay do italamozong ni Ama ta do to a tao. O tamek am aro a tao a italamozong ni Satan. 
MAT,13,39,O mapasakoy so tamek a kavosoyan ori am si Satan. O peypeypangayan no mangay mangap rana sya ori am kavosan no karawan. O mangap sya a tao ori am tinsi. 
MAT,13,40,No komavos o karawan am o meyraraten a tao am akman sira so tamek ang a botboten a pasleben do lila no apoy. 
MAT,13,41,"Yaken rana a Nipamnekan na ni Ama ta do to a tao am manovoy ko so tinsi a mangay omrakep so tomirara so tao a meyraraten a kano marahet so ahahapan sya, "
MAT,13,42,a kapasleb ko sira do apoy a kapeylavilavi da a mapeygazicigit so ngepen da a maneneseh. 
MAT,13,43,"No si marateng rana ori am o ji meylimoteng so nakem do italamozong ni Ama ta do to am akman sira so araw a maniray. So amizngan nyo sya an, peyyanen nyo do onowned nyo ori an."
MAT,13,44,"""O italamozong na ni Ama ta do to am akman so ovay a nibobo do tana. Makala no asa ka tao am bonbonan na kasaray na mamalit no kangangay na isazang na do nihakawan ang."
MAT,13,45,"""O italamozong na ni Ama ta do to am akman so tao a meykala so mazaponay a sazangan na. "
MAT,13,46,No makakala so mazaponay am ipamalit na o kangangay na so nizpi a mangay na isazang do mazaponay ang.
MAT,13,47,"""O italamozong na ni Ama ta do to am akman so tawaz a pazaten do awa a ipanawaz so makakaday a among. "
MAT,13,48,No aro rana o among am ngingiten da rana no mangahahap a tao a kapeykapyapinpin da sya do pamsan na. O pipya among am pangain da do aomas a kawalit da no ji ngangana a among. 
MAT,13,49,"Akman sang no komavos o karawan. Ta mai o aro a tinsi a mapapinpin so ji meyraraten a tao a kapapinpin da so meyraraten a tao, "
MAT,13,50,"a kawalit da no meyraraten a tao do apoy a kapeylavilavi da do dang a meygazicigit so ngepen a maneneseh."""
MAT,13,51,"Maniring si Yeso jira am, ""Nyo mamimin o ciring eya yakatenngan?"" Maniring sira am, ""Namen todamimin a yakatenngan."" "
MAT,13,52,"Maniring si Yeso am, ""O mangnanao no iwawalam ni Ama ta do to a tao a kapacikaop na rana do italamozong ni Ama ta do to am akman so katenngan a tao a aro so peymeymasaodan. Ta beken a o adan a nanao o katenngan na a ipangnanao, ta katenngan na o vayo a nanao ni Ama ta do to a patwawen."""
MAT,13,53,"Teyka na ni Yeso o aro a pehngehngayan na so ciring na a ipanci am karwan na do dang, "
MAT,13,54,"a kangay na rana do ili da. So nipangnanao na do peyneynozyan no tao. Abo ji meyzokab no ciring na a makamizing sya tao. Maniring sira am, ""Do wanjin na niyapwan no teneng na ya. Yamyan pa so yamapeyzokab a vazay a na mina vazay. "
MAT,13,55,Beken a anak na ori no meykeykawaz asyo? Beken a ina na si Madiya asyo? Beken a wari na si Yake a kani Yoseyvo a kani Simong a kani Yota asyo? 
MAT,13,56,"Da kapacikeylyan jyaten da wari na mavakes asyo. Am do wanjin na kapwan no oyowyat na kano teneteneng na."" "
MAT,13,57,"Makarahan am ikaoya da rana si Yeso. Maniring si Yeso jira am, ""O panoyonoywan na so ciring ni Ama ta do to am ikanig da sira no tao do peycyeylilyan na. Am kolalahen da sira no macikeylyan jya kano pacivahayan da tao."" "
MAT,13,58,"Ikongo do ji da nganoyngi si Yeso, am ori o ji na nimeyvazai so aro a mapeyzokab a vazay do dang."
MAT,14,1,No kanang am o panirsirngen no Cyadidi a meyngaran so Helote am mamizing na o vazay ni Yeso. 
MAT,14,2,"Maniring do lamlamsoy na am, ""Ala nimanaktak a si Yowani o tao ori a yanimirwa a mavyay. Am ori o na ikatey mowyat a yamapeyvazay so yamapeyzokab a vazay."" "
MAT,14,3-4,"O cinawakwak na ni Yowani am o panirsirngen a meyngaran so Helote am to ney mehsa o mavakes no kakteh na a meyngaran so Veydipo. O ngaran no mavakes am si Helotiya. Masangib si Yowani a mazyak nya, do kato ney nakawan so kataned na do vahay no kakteh na. Am ori o nipanovoy na ni Helote so tao no kanang a omrakep si Yowani a kangay da nya do pamemtengan. "
MAT,14,5,Ori o naknakman na sya ni Helote si Yowani a wakwaken. Am ikanyahey na o aro a tao. Ta ipanci da si Yowani a panoyonoywan na so ciring ni Ama ta do to.
MAT,14,6,Araraw no cinatazak na tao ni Helote am maganam o anak na mavakes ni Helotiya do tangain no nipanoyon na tao. Ikakza ni Helote o ganam na. 
MAT,14,7,"Maniring rana si Helote do maganam a mavakes am, ""No amyan so amin mo jyaken am cyaha, ta itoro ko jimo."" "
MAT,14,8,"Ikongo do nyahes na no ina na o anak na, am ori o nipancyan na no, ""Oo no nimanaktak a si Yowani a pangain do kakanan a itoro mo jyaken."" "
MAT,14,9,"Makarahan am ji rana teneng a manakenakem o panirsirngen ang, do kanimapanmanma na so ciring na do tangain no nipanoyon na a tao. Am ori o to na rana myapyai so amin na jya itoro jya. "
MAT,14,10,"Makarahan am mapahanhan rana so tao a mangay do pamemtengan a motow do oo na ni Yowani, "
MAT,14,11,kapangay na rana sya do kakanan a itoro do anak ni Helotiya. Ahapen no mavakes ori am itoro na ji ina na. 
MAT,14,12,"O macinanao ji Yowani am mangay da pingsanan o kataotao ni Yowani, kangay da rana mapakakasa sya. Meyratateng am mangay rana sira a manci nya ji Yeso."
MAT,14,13,Mamizing na ni Yeso o kanimawakwak na ni Yowani am omavang do vazangay a kano macinanao jya a komaro do dang a kaveyvow na mangay do kabwan no tao. Katenngan da no aro a tao am omalam sira a apo do peycyeylilyan na a omonot jya. 
MAT,14,14,Makaranes si Yeso do pamsan na am macita na o aro a tao. So nikarilawan na nira. Am ori o niwakwakan na do ingingnen da no meyngen a tao. 
MAT,14,15,"Maseyrem rana am mai sira o macinanao ji Yeso. Maniring sira am, ""Yatey mahep rana. Yabo pa do jya o tao a yameyvahay. So to ta na novoi sira kangay da manazang so kanen da do ili."" "
MAT,14,16,"Maniring si Yeso am, ""Cyaha, ji nyo novoya sira. Pantan kamo sira so kanen da."" "
MAT,14,17,"Maniring sira o macinanao jya am, ""Yalima ka myanpaw a kano yadwa ka among o yamyan jyamen do jya."" "
MAT,14,18,"Maniring si Yeso am, ""Inney kamo."" "
MAT,14,19,Makarahan am ipanci na sira o tao a amlisna do katamtamkan a kahap na so alima ka myanpaw a kano adwa ka among a katangara na so hanit a somaray nya ji Ama ta do to a kakcikcil na so myanpaw a itoro do macinanao jya a kavonong da rana sya do aro a tao. 
MAT,14,20,So ikamimin da rana nikoman a mabsoy. Peysinsinmowen da rana o atda da am nipno da o adwa so ikarwa ka yala. 
MAT,14,21,O vilang no tao a nikoman am kakaliman a ranaw (5000) sira. Am ji pa nipavilang sira o mavakes a kano kanakan.
MAT,14,22,Komavos ori am ipanci na rana ni Yeso o macinanao jya somakay do vazangay a mangay do katovangan na no rako a meybebneng a ranom. 
MAT,14,23,Teyka na taitaiden o aro a tao am maveyvow a mangay do tokon a meynozi. Mahep rana am amyan pa do dang. 
MAT,14,24,"Am marai rana o vazangay do pamsan na. Ikongo do sangozen da, am ori o ikaligaligan no vazangay do kasangoz da sya. "
MAT,14,25,Toda jyadagdag rana am amyan si Yeso do rako a meybebneng a ranom a mangonong a meypangay do macinanao jya. 
MAT,14,26,"Macita da no macinanao jya a omalam do ranom am ikanyahey da. Maniring sira am, ""Anito!"" kwan da a manyahey a amlololos. "
MAT,14,27,"Maniring si Yeso jira am, ""Ji kamo anyahey, ta yaken."""
MAT,14,28,"Maniring si Pite am, ""Mo Panirsirngen, no si Yeso ka am pancyan yaken a kalam ko do ranom a mangay jimo."" "
MAT,14,29,"Maniring si Yeso am, ""Sijya."" Makarahan am gomcin si Pite do vazangay a kalam na do ranom a meypangay ji Yeso. "
MAT,14,30,Am macita na o omaopaong am to rana nyahey. Toda jingned am amlololos a manci ni Yeso do kahap na sya. 
MAT,14,31,"Makarahan am jya nimeyyahahay si Yeso a mangay komatkat sya. Maniring am, ""Yatey likey pa o onowned mo, ta mo ji meyhanhan nyaken. Ikongo o mo peykarwan so onowned mo a yaji meyhanhan nyaken."" "
MAT,14,32,Zomagpit rana sira do vazangay am irekhang na rana o pagpag. 
MAT,14,33,"O macikavang ji Yeso a macinanao jya am iraralay da rana si Yeso. Maniring sira am, ""Namen anoyngan imo a Anak ni Ama ta do to."""
MAT,14,34,Makaranes sira do katovangan no rako a meybebneng a ranom am mangid sira do Kenisale. 
MAT,14,35,Masingkad da si Yeso no aro a tao do dang am manovoy sira so tao a mangay a mapeykatokatoyo so meykeyngeyngen a tao do manwanongnong a ili a kangay da nira do tangain ni Yeso. 
MAT,14,36,Ta no si ori pa o ipakapinan da do ayob ni Yeso. Ta o minan do ayob ni Yeso a tao am todapya rana sira.
MAT,15,1,"Amyan so tao a macyagom do Vadisay a kano mangnanao no iwawalam ni Ama ta do to a nimapo do Yelosaleng a mangay ji Yeso. Maniring sira jya am, "
MAT,15,2,"""Ikongo da ji ngapi so iwawalam no ineynapo ta no macinanao jimo, do da kaji mavanawan no omanam sira a koman."" "
MAT,15,3,"Maniring si Yeso am, ""Ikongo nyo apyapyan pa so Ciriciring ni Ama ta do to a yataosyahen a yanyo kahap so iwawalam no ineynapo nyo. "
MAT,15,4,"No maniring si Ama ta do to am, 'Ikaglaw nyo a ikanig o inyapwan nyo.' Maniring pa am, 'O omavay so inyapwan na am to rana wakwaka.'"
MAT,15,5,"Am nyo kajya pasovoyan a amya so tao a jyaglaw no inyapwan na. O ciring nyo am, 'No myan so tao a tomoro nya do Tao do to so ipakan na so inyapwan na am apyapya o kaji na rana pakanan so inyapwan na.' "
MAT,15,6,"Nyo tongbowa no iwawalam nyo o Ciriciring ni Ama ta do to, do yanyo kapyapya pa so iwawalam no ineynapo nyo. "
MAT,15,7,"Inyo rana yatanwasiwasi am yamanoyong o ciring no panoyonoywan na so ciring ni Ama ta do to a meyngaran so Isayya a pakacirngen na jinyo. Ta maniring am, "
MAT,15,8,'O aro a tao am da admadmain yaken no ciring da. Am onowned da am yameyparai jyaken.
MAT,15,9,"Da ipanci o ciring no tao a ciring ko. So yana ikabo no peypeypangayan no da kararalay nyaken.'"""
MAT,15,10,"Lovoten na ni Yeso o aro a tao do tangain na am maniring jira am, ""Amizngen nyo a kapakateneng nyo jya. "
MAT,15,11,"O apo do ngoso no tao a mangay do velek am ji mapeyraraten so tao, ta o makowbot do ngoso a apo do onowned am ori o mapeyraraten so tao."""
MAT,15,12,"Makarahan am maniring sira o macinanao ji Yeso am, ""Da mamizing no tao a macyagom do Vadisay o ciring mo am sira ji makamyamya. Manngwa, mo katenngan an?"" "
MAT,15,13,"Maniring si Yeso am, ""O ji na nipamowa ni Ama ta do to a mowamowa am miminen ori a botboten. "
MAT,15,14,"Ji nyo ngazidan sira, ta sira rana am kapalangayan da o mavota tao a mangonong no tao. No mangalay so mavota o mavota tao am mangay o kangay da matazangeb no rarwa ang."""
MAT,15,15,"Maniring si Pite am, ""Ipanci mo pa jyamen o peypeypangayan no mo pehngehngain a ciring mo ang."" "
MAT,15,16,"Maniring si Yeso am, ""Kamo pa meyyangay a kano karwan no tao a yaji makateneng jya sicyaikwaya? "
MAT,15,17,"Manngwa, nyo jyatenngi o isovo a kanen am mangay do velek a kapeywadwad rana nya? "
MAT,15,18,Am o makowbot do ngoso am apo do onowned. Ori o mapeyraraten so tao. 
MAT,15,19,"O mapo do onowned am amyan dang so makakaday a nakenakem no tao a ipeyraraten a mangap so tao, mangzakza, manakaw, mangalalas, manamwad. "
MAT,15,20,"O yamakakaday ori am manoyong ori a mapeyraraten so tao. Am o ji mavanaw a koman am ji mapeyraraten so tao o akman sang."""
MAT,15,21,Karwan na do dang ni Yeso am mangay do meyngaran so Tayar a kano Siton a ili. 
MAT,15,22,"Amyan dang so asa ka mavakes a tao do Cyanan a mangay ji Yeso. Maniring a amlololos am, ""Mo Panirsirngen a sivovoong ni Tawey, ikarilaw mo pa yaken, ta na kovotan no kalamsoyan ni Satan o anak ko a mavakes. So na ikatey makasi."" "
MAT,15,23,"Abo o asa ka ciring a nitovis na jya ni Yeso. Mai sira o macinanao jya am mapasyasi sira ji Yeso. Maniring sira am, ""Tovoy rana o mavakes ang, ta yamanilo a yaomonot jyaten."" "
MAT,15,24,"Maniring si Yeso do mavakes am, ""O na pahanhanan jyaken ni Ama ta do to am ko sidongen o Isedi a tao a yakmey nimavozaw a kagling na."" "
MAT,15,25,"Mamizing na o ciring ni Yeso am meylilitod do tangain na. Maniring am, ""Mo Panirsirngen, sidongen mo pa yaken."" "
MAT,15,26,"Maniring si Yeso am, ""No ahapen o kanen no anak a itoro do ino am malas o akman sang."" "
MAT,15,27,"Maniring o mavakes am, ""Yamanoyong ori mo Panirsirngen. Am o meycyakakas do nyakanan da no mapavahay sya am kanen no ino."" "
MAT,15,28,"Maniring si Yeso am, ""Mo kavakes, yatey arako o nakenakem mo si Ama ta do to. So to na rana mangononongi no mo kakdain ang."" So nikapya na rana no anak na no kapanci na nya ni Yeso."
MAT,15,29,Karwan na do dang ni Yeso am mangay do pamsan no rako a meybebneng a ranom a meyngaran so Cyadidi. So nyangay na do tokon a kahezsad na do dang. 
MAT,15,30,Aro tao a komala pa sya. Sira rana am nipalolo da o mapilay a kano mavota kano nimakasapa kano ji makabnebnek a kano makasazi so meycyamadadayan a ingingnen a yangay do tangain na ni Yeso. So niteyteyhesan na sira niwakwakan ni Yeso. 
MAT,15,31,Macita da no aro a tao o ji makabnebnek a kano nimakasapa kano mapilay a kano mavota a to rana apya am isavasavak da. So nyazwazwayan da rana so Tao do to da no Isedi a tao.
MAT,15,32,"Rarahen na ni Yeso sira o macinanao jya. Maniring jira am, ""Ko ikabo sira no nakem o aro a tao, do da kapakatlo araw rana do jya. So nikabo rana no kanen da sicyaikwaya. Am ko ji mamyapyan sira meykakcin a omrateng do vahay da, do ko kahawa nira kalingongawan do rarahan a makcin."" "
MAT,15,33,"Maniring sira o macinanao jya am, ""Do wanjin o angayan namen a pangapan so kanen a ibsoy ta so aro a tao, do yabo panazangan do jya."" "
MAT,15,34,"Maniring jira si Yeso am, ""Yapira o myanpaw a yamyan jinyo."" Maniring sira am, ""Yapito a ka myanpaw a kano yapeleh a lilikta among."" "
MAT,15,35,"Makarahan am ipanci na rana ni Yeso o aro a tao a amlisna, "
MAT,15,36,kahap na rana so apito a ka myanpaw a kano among a isaray ji Ama ta do to a kakcikcil na rana sya patodahen do macinanao jya a kavonong da rana sya do aro a tao. 
MAT,15,37,Nimamimin sira nikoman a kabobsoy da rana. Peykakasahen da no macinanao jya o atda da am nipno da o apito a ka yala. 
MAT,15,38,O nikoman a tao am kakapatan na ranaw (4000) sira. Am ji da nipavilang sira o mavakes a kano kanakan. 
MAT,15,39,"Makarahan am tovoin na rana sira o aro a tao a mangay rana, a kazagpit na rana do vazangay a meypangay do Macyatan a ili."
MAT,16,1,Amyan so tao a macyagom do Vadisay a kano macyagom do Satokay a mangay ji Yeso a omnakenakem so keyleylamdam da sya. Am ori o kakzeban da sya a mapacita no mapeyzokab a vazay na a yongkad na apo ji Ama ta do to. 
MAT,16,2,"Maniring si Yeso am, ""Makoyab pa am ipanci nyo na o kapya no kakawan simaraw, do kakma ney vangkoro no asked no awa. "
MAT,16,3,"Apnezak pa am ipanci nyo na o kacimoy na kasazowsaw na sicyaraw, do kakedep na. Kamo mateneng a yamanita so palanginan am nyo jyazab o tovil na no vazay na ni Ama ta do to sicyaikwaya. "
MAT,16,4,"Yateywara o raraten no tao sicyaikwaya, do da kapasagpyan so aktokto da. Nyo kakzeben o kapakacita nyo so oyowyat na ni Ama ta do to. Am o akman so mina vazay ni Ama ta do to do meyngaran so Yena o macita nyo. So ikabo na rana no maharahara pa kano nang a macita nyo."" Teyka na o ciring na ni Yeso am karwan na rana sira."
MAT,16,5,Makaranes sira do katovangan no rako a meybebneng a ranom am nikahamangan da o kapalolo da so myanpaw no macinanao ji Yeso. 
MAT,16,6,"Maniring si Yeso jira am, ""Azimanen nyo o akmey kosozi no odong a yamyan do tao a macyagom do Vadisay a kano macyagom do Satokay."" "
MAT,16,7,"Ikazyak da no macinanao o ciring ni Yeso ang. Maniring sira do kadwan jira am, ""Ala ta kajya nimapalolwan so kanen ta o na peycirngan so sang ang!"" "
MAT,16,8,"Ikongo do katenngan na rana ni Yeso o ipanci da, am ori o nipancyan na nya jira so, ""Ikongo nyo kazyakan no nyo kajya nimapalolwan so kanen. Yatey likey pa o onowned nyo jyaken a manta ninyo so kanen nyo. "
MAT,16,9,"Manngwa, nyo jyazab? Manngwa, nyo na todahamangi o mina kakcikcil ko so alima ka myanpaw a nibsoy ko so kakaliman a ranaw (5000) a tao? Apira ka yala no kano nang o nimapanpan. "
MAT,16,10,A kano apito a ka myanpaw a nibsoy ko so kakapatan a ranaw (4000) a tao. Apira ka yala o nipeysinsinmo nyo a nimapanpan. 
MAT,16,11,"Ikongo nyo pa ji makatenngi do nipanci ko na jinyo. Beken a ko pagazen do myanpaw o ciring ko, ta ko pagazen do marahet a onowned da no tao a macyagom do Vadisay a kano macyagom do Satokay."" "
MAT,16,12,Ori o nipakatenngan da rana ji Yeso no macinanao jya do kaji na ngaingan do kosozi no odong. Ta pakacirngen na do marahet a nanao da no tao a macyagom do Vadisay a kano macyagom do Satokay.
MAT,16,13,"To da ji makaranes si Yeso a kano macinanao jya do Kaysadiya Veydipi a ili am pacicin na o macinanao jya. Maniring am, ""Sino kwan da yaken no tao a Nipamnekan na ni Ama ta do to a tao."" "
MAT,16,14,"Maniring sira am, ""Yamyan so tao a yamanci nimo a nimanaktak a si Yowani. Yamyan so tao a yamanci nimo a Idiya. Yamyan so tao a yamanci nimo a Yedimi. Yamyan so tao a yamanci nimo a asa jira do panoyonoywan na so ciring ni Ama ta do to."" "
MAT,16,15,"Maniring si Yeso jira am, ""Manngwa, sino kwan nyo yaken."" "
MAT,16,16,"Maniring si Simong Pite am, ""Imo rana am Misayya ka, Anak no yato meyyonong a mavyay a Tao do to."" "
MAT,16,17,"Maniring si Yeso am, ""Imo rana Simong a anak ni Yowani am ka tey yapya so ngilin. Ta o nanao rana ya am beken a tao yanimapahap sya jimo. Ta si Ama ta do to o yanimapatwaw sya jimo. "
MAT,16,18,To ko na macitangayan jimo am imo rana am si Pite ka. So icyakma moy lalitan a patnekan ko so kyokay. So ji na rana makagogaji nya ni Satan. Ta akman rana sang am jyagogad no oyowyat ni Satan. 
MAT,16,19,"Itoro ko jimo o ipangingiwang do italamozong ni Ama ta do to. O ji mo mya do teyrahem am akman sang a ji mya do teyngato. O apyahen mo do teyrahem am akman sang a apyahen do teyngato."" "
MAT,16,20,Karahan am ipanci na ni Yeso do macinanao jya o kaji da meycicicyan nya do tao so ka Misayya na.
MAT,16,21,Nimacipinda no kanang o kato na rana mapazimakmakan so ciring na do macinanao jya a manci no kangay na do Yelosaleng. So ikaro na do dang no alalaw na itoro da jya no kamanrarakehan da no tao do Yotay a kano panipanirsirngen da no mapatanatanang so nakem da si Ama ta do to a kano mangnanao no iwawalam ni Ama ta do to a kawakwak da sya. Am ikatlo na araw am mirwa pa mavyay. 
MAT,16,22,"Kalain ni Pite si Yeso a pasyain jira a omza sya. Maniring am, ""Ji kakman sang mo Panirsirngen. Jyabo kato ney meydednan jimo no akman sang a vazay a."" "
MAT,16,23,"Meyvazingowngaw si Yeso am maniring ji Pite am, ""Kazey mo Satan. Ta mo zazatan o ko pangonongan. Ta o nakenakem mo am beken a nakenakem ni Ama ta do to. Ta monganay do tao."""
MAT,16,24,"Karahan am maniring si Yeso do macinanao jya am, ""No amyan so tao a omonot jyaken am to na pangawawan o kataotao na a somabway no jyojika na macihza jyaken. "
MAT,16,25,"Ta o amnakenakem so kataotao na am maraherahet, ta mawakwak ori. Am o tao a to ngawaw pa no kataotao na a mahap so vazay ko am mahap na o to meyyonong a ikavyay no pahad na. "
MAT,16,26,Tana to na mimin o masaod no karawan na mahap a kaji na makahapan so to meyyonong a ikavyay no pahad na am ikongo peypeypangayan no akman sang. Ikongo pa o ipalit na pa so to meyyonong a ikavyay no pahad na. 
MAT,16,27,Yaken rana a Nipamnekan na ni Ama ta do to a tao am maciralay ko do azwazway na ni Ama kano aro a tinsi a meygegcin. To ko palololwa o yazaw ko so mina vazay da jyaken no tao. 
MAT,16,28,"To ko na macitangayan jinyo am o tao a yatomanek do jya am amyan jira ang so makapis pa jyaken a Nipamnekan na ni Ama ta do to a tao a mai a tomalamozong no karawan, do ikamavyay da pa."""
MAT,17,1,Ikanem na araw am palolwen ni Yeso si Pite a kani Yake a kani Yowani a meyketeh a mangay do makarang a tokon. 
MAT,17,2,No kanang am todablis o keyteytawan ni Yeso do tangain da. So nicyakma ney araw no moing na maniray. Akman sang o talili na. 
MAT,17,3,"Makarahan am macita da no tatlo a ka macinanao jya si Moyse a kani Idiya a tao no kakwa pa, a macisirsiring ji Yeso. "
MAT,17,4,"Maniring si Pite ji Yeso am, ""Mo Panirsirngen, yata tey yapya do jya. No si apyahen mo am to ko na mamaring do jya so atlo a ka sarwap, asa jimo a asa ji Moyse a asa ji Idiya."""
MAT,17,5,"Ji na pa teyka ni Pite o ciring na am to ngyan so cinalab a ombengbeng sira a keyyan no ciring a maciralay do cinalab ang. Maniring am, ""Iya rana am ney kaglaw ko Anak ko. So sarayan ko nya. Amizngan nyo sya."" "
MAT,17,6,Mamizing da o ciring no macinanao jya am to rana sira meyrorokma do teyrahem a manyahey. 
MAT,17,7,"Karahan am mangay jira si Yeso a mapadnadna so nakem da. Maniring am, ""Tanek kamo na. Ji kamo anyahey."" "
MAT,17,8,Citahen da am si Yeso rana o macita da.
MAT,17,9,"Omosok sira apo do tokon am maniring jira si Yeso am, ""Do ji ko pa nimirwai a mavyay a Nipamnekan na ni Ama ta do to a tao am ji nyo pa meycicicyan o yanyo nimacita vazay an."""
MAT,17,10,"Karahan am pacicin da no macinanao jya si Yeso. Maniring sira am, ""Ikongo da pancyan nya no yamangnanao no iwawalam na ni Ama ta do to o kapanmanma na mai ni Idiya."" "
MAT,17,11,"Maniring si Yeso am, ""Si Idiya rana am manmanma mai a mapeyyalalap so nakem no meykaoya tao. "
MAT,17,12,"Am ko ipanci pa jinyo am yarana nimai si Idiya am da jyatenngi no tao. Am ori o to da naziboi nya no tao. So ikakman na sang no Nipamnekan na ni Ama ta do to a tao a peyraraheten da."" "
MAT,17,13,Ori rana o nipakateneng da rana jya no macinanao ji Yeso so pakacirngen na do nimanaktak a si Yowani.
MAT,17,14,Makaranes sira do aro a tao am amyan so asa ka tao a nimai a mangay meylilitod do tangain na ni Yeso. 
MAT,17,15,"Maniring am, ""Mo Panirsirngen, ikarilaw mo pa o anak ko. Ta yamamezamezay. So na ipangasi a yamaleklektek do apoy a kado ranom. "
MAT,17,16,"Nyangay ko na do macinanao jimo am ji da vonas jya."" "
MAT,17,17,"Maniring si Yeso am, ""Kamo tey yalikey pa so nakenakem ji Ama ta do to a tao sicyaikwaya do yanyo kapeyraraten. Akman rana so wanjin o kownownay ko a macikaop jinyo. Akman ko rana so wanjin a marilaw ninyo. Ayyan kamo o kanakan do jya."" "
MAT,17,18,Karahan am ioya na o kalamsoyan ni Satan a kapakowbot na rana. So nikapiya na rana no anak na.
MAT,17,19,"Karahan am pacicin da si Yeso no macinanao jya. Maniring sira am, ""Ikongo namen ji makavozwawi so kalamsoyan ni Satan ang."" "
MAT,17,20,"Maniring si Yeso am, ""O nyo ikakman sang am yaji makanet pa o nakenakem nyo si Ama ta do to. To ko na macitangayan jinyo am tana akman kamo so alikey a vettow no nappa so kakdekdeng no nakem am tana to nyo nirsirnga o tokon a meylis do yanan na kangay na do kwang am meylis ori an. So ikabo no ji nyo a peyvazay a vazay. "
MAT,17,21,"[To nyo peykakasa o onowned nyo a meynozi a ji mangakaday. Ta ori o ikavozwaw no akman so sang a kalamsoyan ni Satan.""]"
MAT,17,22,"Malovot o macinanao ji Yeso do Cyadidi am maniring si Yeso jira am, ""Itoro da o Nipamnekan na ni Ama ta do to a tao do macioya jya tao, "
MAT,17,23,"a kawakwak da sya. Am ikatlo na araw am mirwa pa mavyay."" Mamizing da ori no macinanao jya am marahet sira so aktokto."
MAT,17,24,"Makaranes si Yeso a kano macinanao jya do Cyapaynong am amyan so mangangap so deyking no rako a panaralayan a tao a mangay ji Pite. Maniring sira jya am, ""Manngwa, tomoro so deyking do rako a panaralayan o Sinsi nyo an?"" "
MAT,17,25,"Maniring si Pite jira am, ""Ta ji na noroi."" Somdep do vahay si Pite am panmahen na pacicin ni Yeso. Maniring jya am, ""Mo Simong, sino o pangangapan no panirsirngen do karawan so deyking. Mangap do anak na? No mangap do karwan no tao. Manngo ka dang."" "
MAT,17,26,"Maniring si Pite am, ""Mangap do karwan no tao."" Maniring si Yeso jya am, ""No ori o nakem mo am ji noroi saon o anak na am. "
MAT,17,27,"Am taosya o kakma tey mapasobsobna. So to mo rana angai a mamasil. Si citahen mo o ngoso no ney manma na among mo am makacita ka so asa ka nizpi. Makanet rana ori a itoro ta deyking do rako a panaralayan."""
MAT,18,1,"No kanang am pacicin da no macinanao si Yeso. Maniring sira jya am, ""Sino pakarakehen a tao do italamozong na ni Ama ta do to."" "
MAT,18,2,Karahan am manara si Yeso so asa ka kanakan a kapatanek na sya do tangain da. 
MAT,18,3,"Maniring si Yeso am, ""To ko na macitangayan jinyo am no si mamlis kamo akman so kanakan eya am ori o ipacikaop nyo do tao a italamozong na ni Ama ta do to. "
MAT,18,4,O akman so kanakan eya ji makazyazyak am ney rakeh na do italamozong na ni Ama ta do to. 
MAT,18,5,O mapanadnad jyaken a tomaotao so likta kanakan eya am kataotao ko na ori a taotawwen na.
MAT,18,6,"""No amyan so tao a tomirara so pakananaken da tao a meyraraten a kapeymakaro na jyaken am apyapya rana kato rana milan do zagaw na itbong do awa a wakwaken. "
MAT,18,7,To sira makasi o tao do karawan a kalittan a meyraraten. O raraten no tao am kangay na ori. Am o tao a yapwan no kapeyraraten na am ney rako o oyaoyyan na no akman sang a tao ni Ama ta do to. 
MAT,18,8,"No si asa ka lima mo no beken a ai mo o ipeyraraten mo am to ranangteba kawalit nya. Tana abo lima kano ai a kapakahap so to meyyonong a ikavyay no pahad am apyapya pa o akman sang, a kano meynanod so lima kano ai a mangay payongben do jyahesep a lila no apoy. "
MAT,18,9,No si asa ka mata mo o nipeyraraten mo am to rana ngoswa iwalit. Tana asa rana o mata mo a kapakahap mo so to meyyonong a ikavyay no pahad mo am apyapya o akman sang a kano meynanod so mata mangay do apoy do kararatan.
MAT,18,10,"""Makapzat kamo. Ji nyo ngolala sira o pakananaken da tao. To ko na macitangayan jinyo am o tinsi a yasomidong sira am yamyan sira do tangain ni Ama ta do to do teyngato. "
MAT,18,11,[O Nipamnekan na ni Ama ta do to a tao am nimai a mapatazadang so meyraraten a tao.]
MAT,18,12,"""Naknakmen nyo pala. No amyan so tao a mapalam so yasa poo (100) a kagling a kavozaw no asa am jyabo kaji na to macyozayan do asyam so ipakapoo (99) a kagling a mangay komala so asa ka kagling a nimavozaw a. "
MAT,18,13,To ko na macitangayan jinyo am no si makala na o nimavozaw a asa ka kagling am jyabo kaji na noyotan a makacita so nimavozaw a kagling a kano asyam so ipakapoo (99) a kagling a. 
MAT,18,14,"Akman sang si Ama ta do to, a ji mamyapya no pakananaken da tao a mavozaw so onowned ji Ama ta do to."
MAT,18,15,"""No amyan so malas a vazay na jimo no akma moy kakteh do cinai am to ka nangay a macitangay jya a manci no kalasan na. Am no maveyvow kamo am ori ikakman mo sang. No amizngen na imo am manoyong kamo na meypyapya so nakem do tangain ni Ama ta do to. "
MAT,18,16,Am no si ji na ngamiznga imo am to ka na manara so rarwa a mangay jya. O ikakman na sang am akma ney yongkad o rarwa am tatlo a ka tao do kanoyong da kalas da no mina ciring da.
MAT,18,17,"No ji na pa ngamiznga am to mo nangayan do tangain no aro a sinjya a manci no cinapowapwan na no vazay. No ji na pa ngamiznga sira am to nyo rana ngopas o ngaran na, kaji na rana macibedbedan jinyo."
MAT,18,18,"""To ko na macitangayan jinyo am o raten nyo do teyrahem am raten ni Ama ta do teyngato. O apyahen nyo do teyrahem am akman sang a apyahen na do teyngato. "
MAT,18,19,Ko pa ipanci jinyo am tana rarwa kamo a kakma nyoy yasa so nakenakem a mapasyasi ji Ama ta do to am itoro na o amin nyo jya. 
MAT,18,20,"Tana teyrararwa, teytatatlo o mapasyasi jyaken am macilovot ko jira."""
MAT,18,21,"No kano nang am pacicin ni Pite si Yeso. Maniring am, ""Mo Panirsirngen, no amyan so oyyan ko no kakteh ko am ipira ko a paoyowan. Manet rana o ipipito?"" "
MAT,18,22,"Maniring si Yeso am, ""Beken a ipipito, ta to meyyonong o kapaoyo mo jya. "
MAT,18,23,"Ta o italamozong ni Ama ta do to am akman so pehngehngayan ko so ciring eya. Ipisa o panirsirngen a omami so nivood da nizpi na no lamlamsoy na am, "
MAT,18,24,yai da do tangain na o asa do lamlamsoy na a nimamood jya so meykalaklaksa nizpi. 
MAT,18,25,"Ikongo do abo o paolin na do nivood na no tao ang, am ori o to na rana manazangi nya do tao a lamlamsoy da, kapazanod na pa so mavakes na kano ananak na kano aro a peymasaodan na itbos na so nivood na nizpi. "
MAT,18,26,"Karahan am to rana meylilitod o lamlamsoy na do tangain na a mapasyasi jya. Maniring am, 'Ikasi mo pa yaken an. Cyaha, ta paolin ko o ko nivood jimo a nizpi.' "
MAT,18,27,Ikarilaw no panirsirngen na am to na ranangbowa o nivood na jya a kapasaway na rana sya.
MAT,18,28,"""Makowbot o lamlamsoy na am masazi na o kararay na a nimamood jya so to makangarnan a nizpi. Karahan am rakpen na kavitkeh na so zagaw na. Maniring am, 'Inney jya o nivood mo jyaken a nizpi asyo.' "
MAT,18,29,"To rana meylilitod o kararay na a mapasyasi jya. Maniring am, 'Ikasi mo pa yaken an. Cyaha, ta paolin ko o nivood ko jimo a nizpi.' "
MAT,18,30,Am ji na mya paronoronen na. Am ori o nyangayan na do pamemtengan a mangay do ipaoli na rana so nizpi ang. 
MAT,18,31,Macita da o vazay na no karwan da am marahet sira so aktokto. Ori o nyangay da do panirsirngen a kapanci da no vazay ang. 
MAT,18,32,"Karahan am rarahen no panirsirngen o lamlamsoy na a mai. Maniring jya am, 'Imo rana ya am ka tey marahet a lamlamsoy ko! No kapasyasi mo jyaken asyo am ko tongbowa o mo nivood jyaken a nizpi. "
MAT,18,33,"Ikeykongo ka ya, yajyarilaw no kararay mo akman jyaken a yamarilaw nimo.' "
MAT,18,34,"Ori o nipeyoyaoya na no panirsirngen. Karahan am alyowen na do pamemtengan a mangay do miminan na rana so nizpi a nivood a paolin."" "
MAT,18,35,"Maniring pa si Yeso am, ""Si ji monganay do onowned nyo o to nyo peykaboboi so oyyan nyo no kakteh nyo am akman sang si Ama ta do to jinyo."""
MAT,19,1,Teyka mangononong si Yeso am karwan na do Cyadidi a kangay na do katovangan no Yotan a ayo a meypangay do Yotay. 
MAT,19,2,Aro o tao a omonot jya. Am ori o to na rana ngiwakwaki do meykeyngeyngen a tao do dang.
MAT,19,3,"O tatasa ka tao a macyagom do Vadisay a nimangay ji Yeso am naknakmen da o keyleylamdam da sya. Am ori o nipancyan da no, ""Manngwa, apya do iwawalam ta o kapakaro ta so kahanghangan ta an?"" "
MAT,19,4,"Maniring si Yeso am, ""Manngwa, ji nyo pa nivilangan o ciring do Seysyo? Ta maniring am, 'No kavayo na pa mangamaog so karawan ni Ama ta do to am nimangamaog so mahakay a kano mavakes.'"
MAT,19,5,"Maniring pa am, 'Ori o karwan da na do inyapwan da no mapapapen a tao a matarek so vahay. So icyakma dey yasa ka tao rana meyyaven do vahay.'"
MAT,19,6,"So icyakma dey yasa rana so kataotao. Am ori o jya to meysyai no meyyaven do vahay. Ta nimeysinmo rana sira do tangain ni Ama ta do to."""
MAT,19,7,"Maniring o tao a macyagom do Vadisay jya am, ""No ori am to na mancii nya ni Moyse do ineynapo ta so sang a iwawalam a manci no kapya no kapeyvatvatek so vakong a itoro do pakarwen a mavakes."" "
MAT,19,8,"Maniring si Yeso am, ""Nipya ni Moyse sira o ineynapo nyo a yamapakaro so katovong da do vahay. Am o na nipyan sira am sira akman jinyo a tey rahet, jya pasovoy a tao. Ta no ka ori pa so kapangamaog ni Ama ta do to so karawan am jya nimakman so sang. "
MAT,19,9,"To ko na macitangayan jinyo am no ji da panadnada inyo no kataned nyo do vahay a mavakes am ori o ikakman nyo so sang. Am no abo a kato nyo pakarwan so kataned nyo do vahay a kangay nyo pa mapasakay so asa ka tao am raraten nyo rana ori."""
MAT,19,10,"Maniring o macinanao jya am, ""No yakman sang o yahahapan sya no meyyaven do vahay am apyapya rana o kaji mapasakayan."" "
MAT,19,11,"Maniring si Yeso am, ""O akman rana sang a nanao am beken a todamimin o tao a makahap sya. Ta o nioyatan ni Ama ta do to a tao o makahap so sang. "
MAT,19,12,"Ta aro peypeypangayan no kaji mapasakayan no tao. Ta tatasa ka tao o nimeycicinda no kalyalikey da o kasalit na jira no kapasakasakay da. Am o tatasa ka tao am amyan so peypeypangayan no kaji da mapasakasakayan. O tatasa ka tao am to da rana mamneki o kaji da mapasakasakayan, do kahap da so vazay ni Ama ta do to. So ipeykataretarek no tao a omahap so nanao eya."""
MAT,19,13,Amyan so tao a mangay no kanakan do tangain ni Yeso a komakzeb so kapanlanlag na nira ni Yeso a meynozi nira. Macita da sira no macinanao jya am azahen da sira ioya. 
MAT,19,14,"Maniring si Yeso jira am, ""Pancyan sira o kanakan a mai jyaken. Ji nyo ngaza sira. Ta o italamozong na ni Ama ta do to am akman sira so sang."" "
MAT,19,15,Karahan am ipanlanlag na sira ni Yeso a kakaro na rana do dang.
MAT,19,16,"Ipisa am amyan so tao a mangay ji Yeso. Maniring am, ""Mo Mangnanao, makongo ko so wanjin a meyvazay so apya vazay a kapakahap ko so to meyyonong a ikavyay no pahad ko."" "
MAT,19,17,"Maniring si Yeso am, ""Ikongo mo panahsan nya jyaken so apya vazay. Yasa saon o yapya so vazay am. Am no si kakzeben mo o kapakahap mo so to meyyonong a ikavyay no pahad mo am ahapen mo o iwawalam ni Ama ta do to."" "
MAT,19,18,"Maniring o tao ori am, ""Ikongo do iwawalam ni Ama ta do to ang."" Maniring si Yeso am, ""Ji mangap so tao. Ji pasagpyana o aktokto. Ji manakaw. Ji mangamaog so malas a ciring. "
MAT,19,19,"Ikaglaw nyo a ikanig o inyapwan nyo. Akman so aryarilaw so kataotao o karilawan no icyatatao."""
MAT,19,20,"Maniring o mowva tao am, ""Ko na nimamimin o aro a iwawalam na ni Ama ta do to a yanipeyvazay. Ikongo pa o peyvazain koo."" "
MAT,19,21,"Maniring si Yeso am, ""No si kakzeben mo o kapyapya na pa no ahahapan mo sya am to mo na mimina ipanazang o kangangay mo a ipanidong so makasi a tao. Ta ori iyan no kangangay mo do teyngato, a kapacilolo mo rana jyaken."" "
MAT,19,22,"Mamizing na ori no mowva tao am to na ligaligana o oo na, do kapakanakem na so karo no peymeymasaodan na."
MAT,19,23,"Karahan am maniring si Yeso do macinanao jya am, ""To ko na macitangayan jinyo am tey masalit o aro so peymeymasaodan a tao a macikaop do italamozong ni Ama ta do to. "
MAT,19,24,"Ko pa ipanci jinyo am mowwamek pa o meykavokovokoz so likod a baka a lomyos do lala no rayom a kano aro so peymeymasaodan a macikaop do italamozong na ni Ama ta do to."" "
MAT,19,25,"Mamizing da o ciring na no macinanao jya am mina to ogto sira. Maniring rana sira ji Yeso am, ""No akman sang am sino o patazadangen na ni Ama ta do to do teyngato."" "
MAT,19,26,"Maniring jira si Yeso a tomita sira am, ""O masalit do tao am mowwamek ji Ama ta do to. Ta abo ji na peyvazay ni Ama ta do to."""
MAT,19,27,"Makarahan am maniring rana si Pite am, ""Cita pala yamen a yarana nimamimin a yanikomaro do peymeymasaodan namen a yamacilolo jimo. Ikongo kakownongan na no akman sang."" "
MAT,19,28,"Maniring si Yeso jira am, ""To ko na macitangayan jinyo am no makwa am no amlisna o Nipamnekan na ni Ama ta do to a tao do lilisnan na do teyngato am inyo rana yanimacilolo jyaken am amlisna kamo do adwa so icyarwa lilisnan no panirsirngen a tomalamozong no sivosivovoong da no rarwa so ikakarwan a ananak ni Yakebo. "
MAT,19,29,O mahap so vazay ko a to rana ngaro do kavavahay da kano kakakteh da kano inyapwan da kano minapodpod jya kano nihakawan da am arwaro pa o makadpeh jira a kapakahap da so to meyyonong a ikavyay no pahad da. 
MAT,19,30,Am o macipanmanma sicyaikwaya am masipanownowji rana no makwa do teyngato. Sira rana o nimasipanownowji am masipanmanma rana sira do teyngato.
MAT,20,1,"""O italamozong ni Ama ta do to am akman so yamalavat a yapehngehngain a ciring eya. Amyan so tao a mangay a meykala so peyvazain na tao do nihakawan na. "
MAT,20,2,Ipanci na jira o kateyhesa ka nizpi no ipanizpi na sira do kateyhesa araw. Makarahan am ipanci na rana sira mangay meyvazay. 
MAT,20,3,Ikasyam na no vatvatek do apnezak am mangay pa meykala so tao. Karahan am to na cita sira o tatasa ka tao a abo so vazavazay. 
MAT,20,4,"Maniring jira am, 'Mai kamo a meyvazay do nihakawan ko an. Cyaha, ta panizpin ko inyo.' "
MAT,20,5,Karahan am mangay sira meyvazay. Meyigen o araw a kado ikatlo no vatvatek do makoyab am makakala pa so tao a meyvazay do nihakawan na. 
MAT,20,6,"Ikalima no vatvatek do ikakoyab na rana am nimakacita so tao a meytatanek a abo so vazay. Maniring jira am, 'Ikongo nyo to meytatanki do jya yabo so vazay.' "
MAT,20,7,"Maniring sira am, 'Yabo yamanci nyamen a yameyvazay.' Maniring jira am, 'No komwan am to kamo nangai a meyvazay do nihakawan ko.'"
MAT,20,8,"""Maseyrem rana am ipanci no mapeynihakawan sya o lamlamsoy na. Maniring am, 'Rarahen mo sira o yanimeyvazay a tao, katoro mo nya jira so nizpi da. Papwen mo do ney manowji na nimeyvazay o torwan mo, kato mo ngatwatontonan sira do ney manmanma na nimeyvazay.' "
MAT,20,9,O nimapapo so kapeyvazay da do ikalima no vatvatek am maponged sira no teyhesa ka nizpi. 
MAT,20,10,"Itoro na o nizpi da no ney manma na nimeyvazay a tao am masaray sira, ta ipanci da o kapahama na so nizpi da. Am jya nimakman sang, ta to sira meyyangangay a teyhesa ka nizpi. "
MAT,20,11,Mahap da o nizpi da am maoya sira so aktokto. 
MAT,20,12,"Maniring rana sira do mapeynihakawan sya am, 'Yasa ka vatvatek da nipeyvazay no yanimanownowji a ka nyamen. Am yamen am namen kasaraw a yameyzizikna no vazay mo. Am mo todey pehngaya sira jyamen so nizpi.' "
MAT,20,13,"Maniring rana o mapeynihakawan sya do asa ka tao jira am, 'Mo kahakay, jyabo ko kaniomapit jinyo a. O nipamnekan ko a nizpi nyo no kapeysirsiring tamo asyo am asa ka nizpi o itoro ko jinyo. "
MAT,20,14,So ahapan nyo so nizpi nyo an. Ta nakenakem ko o ko to peyyangangain jinyo a yanimeyvazay a tao. 
MAT,20,15,"Manngwa, abo onowned ko komakaday so angayan no nizpi ko? Nyo kazyakan nyaken a yamangazaw no nizpi ko.'"" "
MAT,20,16,"Karahan am maniring si Yeso am, ""O yamasipanownowji sicyaikwaya am masipanmanma rana sira no makwa do teyngato. O nimasipanomanoma am masipanownowji rana sira."""
MAT,20,17,"Mangay sira do Yelosaleng am lovoten na ni Yeso o rarwa so ikakarwan a macinanao jya. Maniring jira am, "
MAT,20,18,"""Amizngen nyo an, do tamo ipeypangay do Yelosaleng sicyaikwaya an, da kapanazang nyaken a Nipamnekan na ni Ama ta do to a tao no panipanirsirngen da no mapatanatanang so nakem da si Ama ta do to a kano mangnanao no iwawalam ni Ama ta do to, kapanci da no tao a omzakat jyaken, "
MAT,20,19,"a katoro da nyaken do beken a tao do Yotay. So peyyaliliman da jyaken a bakbakan a padketen do jyojika. Ikatlo na araw am mirwa ko pa a mavyay."""
MAT,20,20,O mavakes ni Sipitay a kano rarwa ka anak na mahakay am mangay sira ji Yeso a kapeylilitod no mavakes do tangain ni Yeso a mapasyasi jya. 
MAT,20,21,"Maniring jya si Yeso am, ""Ikongo mo kakzeben."" Maniring am, ""No si amyan ka do peypanirsirngen mo am to mo na mancyan o anak ko a macipeyvik do wanan mo a kado ozi mo a meypanirsirngen."" "
MAT,20,22,"Maniring si Yeso am, ""Nyo jyatenngi o yanyo kakzeben. Manngwa, mahap nyo o rako a alalaw ko an?"" Maniring sira am, ""Noon, mahap namen."" "
MAT,20,23,"Maniring jira si Yeso am, ""Manoyong kahap nyo so alalaw ko. Am beken a yaken o mamnek do tao a omlisna do wanan ko a kado ozi ko a meypanirsirngen. Ta si Ama ta do to o mamnek do amlisna do dang."""
MAT,20,24,Mamizing da ori no asa ngarnan a macinanao jya am ikaoya da sira o meyketeh ang. 
MAT,20,25,"Karahan am lovoten na sira do tangain na ni Yeso o macinanao jya. Maniring jira am, ""O panirsirngen rana do teyrahem am abo ji ngamizing sya a tao an. So pancyan da no nang a makayokod nira a tao. "
MAT,20,26,Am inyo rana am ji nyo nginara o akman sang. No si amyan jinyo so makza no kaizay na am pavevehen nyo o kataotao nyo a manidong so icyatatao nyo an. 
MAT,20,27,Si myan so tao a makza no kaizay na am inarahen na o lamlamsoy a mapeylamnay so tao. 
MAT,20,28,"Akman so Nipamnekan na ni Ama ta do to a tao. Ta o na nyai am beken a ilamnain no tao. Ta mapeylamnay so aro a tao a kangay na mapasansan so kataotao na yagag na sira do peyraratenan da."""
MAT,20,29,Karwan da do Yedike a ili am aro tao a omonot ji Yeso. 
MAT,20,30,"Amyan so rarwa ka mavota tao a omlisna do siri no rarahan. Mamizing da si Yeso a meyliktaw do dang am amlololos sira. Maniring sira am, ""Imo rana macikownongan ji Tawey am ikarilaw mo pa yamen."" "
MAT,20,31,"Ikaoya da sira no aro a tao. Ji da mya sira meyzezyak. Am ikeykavevek da amlololos a manci no, ""Mo Panirsirngen a macikownongan ji Tawey, ikarilaw mo pa yamen."" "
MAT,20,32,"Mina to neyked si Yeso a kapanci na nira mai. Maniring jira am, ""Ikongo o nyo kakzeben a sidongan ko jinyo."" "
MAT,20,33,"Maniring sira am, ""Mo Panirsirngen, sidongen mo pa yamen do mata namen a kapakacita namen rana."" "
MAT,20,34,Ikarilaw na sira ni Yeso. Am ori o nipinanan na do mata da. Karahan am jya nimeyyahahay sira nimakacita a kapacihza da rana ji Yeso.
MAT,21,1,Masngen rana sira do Yelosaleng am mangay sira do Peyvake a ili do asa ka tokon a meyngaran so Kanlan. Nimanovoy si Yeso so rarwa ka macinanao jya manma mangay do ili. 
MAT,21,2,"Maniring jira am, ""Angay kamo do ili eyto. Si makacita kamo so meyina baka makedked do dang am ovain nyo sira yai do jya. "
MAT,21,3,"No si amyan so macisirsiring jinyo am ipanci nyo o, 'Yamyan so na patakan nya no Panirsirngen.' No si mamizing na o ciring nyo am cyaha, ta itoro na jinyo."" "
MAT,21,4,"O icyakman na so sang am yatodey mangononong o ciring no panoyonoywan na so ciring ni Ama ta do to. Ta maniring am, "
MAT,21,5,"""Si maniring kamo do tao do Yelosaleng am, Cita kamo o Panirsirngen nyo a mai. Iya rana am na ji pakaranga o kataotao na a omavang do anak no baka."""
MAT,21,6,So to da mangozai do ciring ni Yeso no rarwa ka macinanao jya. 
MAT,21,7,So nyalakan da so meyina baka yai a kaparasay da so ayob da do likod no baka a kapanci da rana ni Yeso a omapon do baka. 
MAT,21,8,Aro tao a tomeytay so ayob da do rarahan. O karwan da am mangap sira so yangaw no nitba da kayo a teytain da do rarahan. 
MAT,21,9,"O omanop sya aro a tao am amlololos rana sira a manci no, ""Inaoy si omaing o admadmay do sivovoong ni Tawey! Inaoy si ipanlanlag na ni Ama ta do to o nitovoy na a yarana nimai do teyrahem! Inaoy si mangay ji Ama ta do to o azwazway na!"""
MAT,21,10,"Mangay si Yeso do Yelosaleng am mina todagnoz o tao do ili ang. Maniring rana sira o tao am, ""Sino o tao ang."" "
MAT,21,11,"Maniring sira o aro a tao a macihza ji Yeso am, ""Iya rana am yapo do Cyadidi a yameyvahay do Nasale a panoyonoywan na so ciring ni Ama ta do to a meyngaran so Yeso."""
MAT,21,12,Somdep si Yeso do rako a panaralayan am powboten na sira o tao a manazang no makakaday a warawara do dang a kapasakeb na sya ibokbok so peypalipalitan da so nizpi a kavangan a kano lilisnan da no manazang no hato a tao. 
MAT,21,13,"Maniring jira am, ""O domket do Seysyo a ciring na ni Ama ta do to am, 'O raralayan nyo nyaken a vahay am peyneynozyan ori no aro a tao.' Am nyo to peyvaliw a da peyvahayan no manakaw a tao."""
MAT,21,14,Amyan so mavota kano makasapa tao a nimangay do tangain ni Yeso. Ori o niwakwakan na jira. 
MAT,21,15,"Macita da si Yeso no panipanirsirngen no mapatanatanang so nakem da si Ama ta do to a kano mangnanao no iwawalam ni Ama ta do to a nimapeyvazay so aro a mapeyzokab a vazay a kapakamizing da pa so aro a kanakan a amlololos do rako a panaralayan a manci no, ""Inaoy si omaing o admadmay do sivovoong ni Tawey!"" Mamizing da ori am ori o nipeyoyaoya da. "
MAT,21,16,"Maniring sira ji Yeso am, ""Mo mamizing sira yamlololos a yameyzezyak ang?"" Maniring si Yeso am, ""Noon, ko mamizing. Ta maniring do Seysyo am, 'Ninanao mo o kanakan a kano si Kekey pa so ngaran a mapatwaw so ney yapya na yadmadmay da si Ama ta do to.' Manngwa, ji nyo pa nivilangan o akman sang a ciring?"" "
MAT,21,17,Karahan am karwan na rana sira ni Yeso a meypangay do Potani a keysan na do dang.
MAT,21,18,Apnezak do ikadwa na araw am mangonong sira meysinaoli do ili. No kanang am makcin si Yeso. 
MAT,21,19,"Macita na o meyngaran so ovako a kayo amyan do siri no rarahan am mangay a meykala so asi na. Am aboo, ta voong na o macita na. Karahan am to na rana manircirngi o kayo ang. Maniring am, ""To ka rana meyyonong a ji rana malasi."" Meyratateng am jya nimeyyahahay o kayo a nimaoto. "
MAT,21,20,"Macita da no macinanao jya am isavasavak da. Maniring sira am, ""Asyo o kayo eya yaji ngahay a yamaoto."" "
MAT,21,21,"Maniring si Yeso am, ""To ko na macitangayan jinyo am no manoyong kamo a meyhanhan ni Ama ta do to a ji meykarwa so nakem am akman kamo sang a makapeyvazay so yako mina vazay ang. Am beken a ori an. Ta tana to nyo nirsirnga o tokon a mangay do awa am mangay ori an. "
MAT,21,22,"No makdeng kamo so nakem ji Ama ta do to am o amin nyo do inozi nyo am mahap nyo."""
MAT,21,23,"Somdep do rako a panaralayan si Yeso am mangnanao so tao do dang. O panipanirsirngen no mapatanatanang so nakem da si Ama ta do to a kano kamanrarakehan da no tao do Yotay am mai sira ji Yeso. Maniring sira am, ""Asyo oyowyat mo a yamapeyvazay so aro a vazay eya. Sino o yanitomoro nya jimo so sang."" "
MAT,21,24,"Maniring si Yeso jira am, ""Ko inyo pacicin no asa ka ciring. No si katenngan nyo yaken a tovisan am ori o pancyan ko no na nikapwan no oyowyat ko a yamapeyvazay so aro a vazay. "
MAT,21,25,"Wanjin o nikapwan no oyowyat no nimanaktak a si Yowani. Yapo ji Ama ta do to an? No yapo do tao."" Makarahan am meykalakalavaten rana sira. Maniring sira am, ""Ikongo o itovis ta dang. No si ipanci ta o kapo na ji Ama ta do to am ji na panenesha yaten ni Yeso a ji nganoyong ni Yowani a. "
MAT,21,26,"No si kwan ta o kapo na do tao am jyabo kaji da oyyan nyaten no aro a tao a, do da kanoyong ji Yowani a panoyonoywan na so ciring ni Ama ta do to a."" "
MAT,21,27,"Karahan am maniring rana sira ji Yeso am, ""Namen jyatenngi."" Maniring si Yeso jira am, ""No ori vata nyo am ji ko mancyan jinyo o na nikapwan no oyowyat ko a yameyvazay so aro a vazay."""
MAT,21,28,"Maniring si Yeso am, ""Naknakmen nyo pala o ko pehngehngain a ciring. Ikongo ahahapan nyo sya. Amyan so asa ka tao a rarwa so anak. Maniring do rakerakeh am, 'Mangay ka, manganako, do nihakawan ta an.' "
MAT,21,29,"Maniring ori am, 'Sino mangay.' Manakenakem am, 'Jyabo kaji ko angayan a.' Karahan am mangay ori. "
MAT,21,30,"Akman sang o ciring no ama na do ananak. Maniring o ananak am, 'Noon. Mangay ko,' am jya nimangay. "
MAT,21,31,"Manngwa, sino jira ang o nimahap so ciring no ama da."" Maniring sira am, ""O rakerakeh ang."" Maniring si Yeso am, ""To ko na macitangayan jinyo am manmanma pa sira ka ninyo o mapeyvazay so deyking a tao a kano somagpyan a mavakes a macikaop do italamozong ni Ama ta do to. "
MAT,21,32,"Ta yarana nimai o nimanaktak a si Yowani. Na rana nipanci jinyo o manoyong a rarahan nyo. Am nyo ji nganoyngi. Am sira rana mapeyvazay so deyking a tao a kano somagpyan a mavakes am da nyanoyngan. Tana nimacita nyo o mapeyvazay so deyking a tao a kano somagpyan a mavakes a yarana nimamlis am kamo ji mamlis a yaji nganoyong jya."""
MAT,21,33,"Maniring pa si Yeso am, ""Amizngey nyo pala o pehngehngayan ko so ciring ko. Amyan so asa ka tao a nimeymowa so asa lan a potaw. Karahan am zazacitan na a kapamaring na do sahad na no nihakawan na so pangangatesan na so potaw a kapatnek na so makarang a tagakal a pamozimozyan na. Karahan am itoro na do tao a vooden da a kangay na rana do marai a ili. "
MAT,21,34,Mazako o asi na no mowamowa na am manovoy so lamlamsoy na omami so akma ney vonong. 
MAT,21,35,"Karahan am vitkehen da o zagaw no nitovoy na lamlamsoy no nimvood so nihakawan na tao a kapakakasi da so asa, kazakat da so asa a kacikcik da do asa. "
MAT,21,36,Karahan am manovoy pa o mapeynihakawan sya so arwaro pa lamlamsoy na a kano nimanmanma mangay ang. Am akman sang o vazay da sira no nimvood so nihakawan na. 
MAT,21,37,"Manowji rana am to na rana novoya o anak na. Manakenakem am, 'Jyabo kaji dasnekan no minapodpod jyaken a.' "
MAT,21,38,"Am macita da o anak na no nimvood so nihakawan na am maniring sira do kadwan jira am, 'Iya ya o omamoon so nihakawan na. To ta na wakwaka kamoon ta so nihakawan na.' "
MAT,21,39,Karahan am vitkehen da a yangay do asked no nihakawan da a kawakwak da sya.
MAT,21,40,"""No mai o meyngongyod a mapeynihakawan sya am kongwen na paro sira o nimvood so nihakawan na tao."" "
MAT,21,41,"Maniring sira am, ""Jyabo o kaji na wakwakan sira a katoro na no peymowamowan na do apiya so nakenakem a tao a omvood sya."" "
MAT,21,42,"Maniring si Yeso jira am, ""Ji nyo nivilangan pa o ciring do Seysyo? Maniring am, 'O Vato a niwalit da no mapatnek so vahay am yarana nimeyvaliw a ney makdeng na aslet no ai no vahay. So ikanoyong no vazay ni Ama ta do to a mapeyzokab.'"
MAT,21,43,"""Am ori o ko pancyan nya jinyo so kaji na rana nalamozongan ninyo ni Ama ta do to, ta italamozong na o mangononong do ciring na a tao. "
MAT,21,44,"O meyhabak rana do Vato ori am to rana zemek o tototowang na. O kakasan no Vato a tao am akman sang, ta to meyramis o kataotao na."""
MAT,21,45,Mamizing da o ciring ni Yeso no panipanirsirngen no mapatanatanang so nakem da si Ama ta do to a kano tao a macyagom do Vadisay am makazazap da rana o kapakaciring na sya jira ni Yeso so ciring ang. 
MAT,21,46,Am ori o naknakman da rana so karakep da sya. Am kanyahey da no aro a tao. Ta anoyngan da no aro a tao si Yeso a panoyonoywan na so ciring ni Ama ta do to.
MAT,22,1,"Amyan pa so pehngehngain na ni Yeso a asa ka ciring na. Maniring am, "
MAT,22,2,"""O italamozong na ni Ama ta do to am akman so asa ka panirsirngen a mamaring so kanen do katarek na rana so vahay no anak na. "
MAT,22,3,So nipanovoy na so lamlamsoy na mangay a mapeykatokatoyo rana so nitaidan na tao a mai rana koman. Am ji sira key. 
MAT,22,4,Ji makamyamya am manovoy pa so lamlamsoy na mangay a tomirara pa sira do kanimapeypanam na rana so kanekanen do kateyka da rana nimariparing so nyahap da vinyay da. Am ori o pabezbezan na sira mai. 
MAT,22,5,"Am to da nazibwan no nitaidan na tao, do kasanga da no vazay da. O asa am nimangay do nihakawan na. O asa am nimangay a tomita so pananazangan na. "
MAT,22,6,O karwan da nitaidan na am rakpen da sira o lamlamsoy no panirsirngen a kapakakasi da sira wakwaken. 
MAT,22,7,Mamizing no panirsirngen am nimakapya meyoyaoya. Am ori o nipanovoy na so itaysang a mangay a omwakwak so nimwakwak so lamlamsoy na tao a kasleb da so ili da. 
MAT,22,8,"Meyratateng am maniring do lamlamsoy na am, 'Ko rana nipeypanam o kanekanen am sira rana o yaney manma ko nipanoyon a tao am abo nakenakem ko rana sira a mangay a koman. "
MAT,22,9,Inyo rana am mangay kamo sicyaikwaya do rako a rarahan a o masazisazi nyo na a aro a tao o rarahen nyo.' 
MAT,22,10,Meyratateng am mangay rana o lamlamsoy na do rako a rarahan a kacirara da so masazi da tao. Tana apya so nakenakem a tana marahet so nakenakem a tao am miminen da sira ipanci a mai a karo da no tao a nimai a koman.
MAT,22,11,"""Makowbot o panirsirngen a amrapong so nitaidan na tao am macita na o jya nimanglit a tao. "
MAT,22,12,"Maniring jya am, 'Mo kahakay, mo na ji nimanglici a mai.' Am ji meyzezyak o tao ang. "
MAT,22,13,"Maniring rana o panirsirngen do lamlamsoy na am, 'To nyo na vaoda o lima na kano ai na kapowbot nyo sya do pantaw a kasarisaryan a kalavi na meygazicigit so ngepen a maneneseh.'"" "
MAT,22,14,"Maniring rana si Yeso am, ""Aro tao a rarahen a macikaop do italamozong ni Ama ta do to am tatasa ka tao o omonot jya."""
MAT,22,15,"Makowbot o tao a macyagom do Vadisay am maniring sira do kadwan jira am, ""Makongo tamo a meykala do ciring ni Yeso so karatan na."" "
MAT,22,16,"Meyratateng am mapahanhan sira so macinanao jira tao a macihza do macikagom ji Helote a tao a mangay ji Yeso. Maniring sira jya am, ""Mo Mangnanao, namen katenngan imo a yaji mangalalas a tao. Ka ji mapeypilipili so tao no jyangowa Ciriciring na ni Ama ta do to. "
MAT,22,17,"Pancyan pala jyamen o mo ahahapan sya. Manngwa, apya do iwawalam ta o katoro so deyking ji Kaysa panirsirngen no Loma an?"" "
MAT,22,18,"To na rana tenngi ni Yeso o keyleylamdam da sya. Am ori o nipancyan na no, ""Inyo rana yatanwasiwasi a tao am ikongo nyo ileylamdaman jyaken. "
MAT,22,19,"Inney kamo pala so nizpi, ta citahen ko."" Karahan am ipanta da so asa ka nizpi. "
MAT,22,20,"Maniring jira si Yeso am, ""Sino o ngaran a kano asyasing a yadomket do nizpi ya."" "
MAT,22,21,"Maniring sira am, ""Si Kaysa."" Maniring si Yeso jira am, ""No komwan am o monganay ji Kaysa am itoro ji Kaysa. O monganay ji Ama ta do to am itoro ji Ama ta do to."" "
MAT,22,22,Mamizing da o ciring na am isavasavak da a kangay da rana.
MAT,22,23,"Araw no nang am o ji nganoyong do keypirwa mavyay no tao a macyagom do Satokay am mangay sira ji Yeso. Maniring sira jya am, "
MAT,22,24,"""Mo Mangnanao, o nanao ni Moyse am no mawakwak o tao a kabo no anak na am pasakain no kakteh na o mavakes na a keyyan no komownongan no kakteh na rakeh do karawan. "
MAT,22,25,No kakwa am amyan so papito a meyketeketeh. Mapapapen o rakeh jira am mawakwak am abo o mataid na do karawan. 
MAT,22,26,"Karahan am papenen no tomonton jira. Mawakwak ori am akman sang a abo so taodtod. O ikatatlo da meyketeketeh am akman sang, a kato da twatontonan a meyketeketeh a mahap so mina kahanghangan no mina rakeh jira. Am mamimin sira abo so taid do karawan. "
MAT,22,27,Mownay am mawakwak rana o mavakes ang. 
MAT,22,28,"Manngwa, no marateng o araraw no ikeypirwa mavyay no tao am sino jira ang o manoyong a mapeykahanghangan so sang, do kanimamimin da nimapasakay sya."""
MAT,22,29,"Maniring si Yeso jira am, ""Yamalas nyo ahapan sya. Ta nyo jyatenngi o Seysyo. Nyo jyatenngi o oyowyat ni Ama ta do to. "
MAT,22,30,No marateng o araraw no ikeypirwa mavyay no tao am meyyangay rana sira kano tinsi do teyngato a ji macivahavahay. 
MAT,22,31,"O vazay rana omagaz do keypirwa mavyay no tao am manngwa, ji nyo pa nivilangan o Ciriciring na ni Ama ta do to? "
MAT,22,32,"O ciring na ni Ama ta do to am, 'Yaken rana am Tao do to ko ni Apolahan a kani Isa kani Yakebo.' O peypeypangayan no nang am Tao do to da si Ama ta do to no mavyay a tao a omanoyong jya. Ta o tao rana do tangain ni Ama ta do to am mamimin a mavyay sira."" "
MAT,22,33,Mamizing da no tao o nanao na ni Yeso am isavasavak da.
MAT,22,34,Mamizing da no tao a macyagom do Vadisay si Yeso a ji da tenngi a pasapan so ciring no macyagom do Satokay am malovot sira. 
MAT,22,35,Amyan jira so asa ka mangnanao no iwawalam ni Ama ta do to a amnakenakem so keyleylamdam na si Yeso no asa ka ciring. 
MAT,22,36,"Maniring ji Yeso am, ""Mo Mangnanao, ikongo do iwawalam ni Moyse o ney makdeng na nanao."" "
MAT,22,37,"Maniring si Yeso am, ""'Onowned mo a kano pahad mo a kano nakenakem mo am to mo peykasa a omraralay ni Ama ta do to a Tao do to mo.'"
MAT,22,38,Ta ori rana am ney makdeng na nanao. 
MAT,22,39,O ikadwa na am akman sang so kakdekdeng an. 'Ikarilaw mo o icyatatao mo. To mo peyyangaya kano aryarilaw mo so kataotao mo o karilawan mo no icyatatao mo.'
MAT,22,40,"Yatodamimin o iwawalam ni Moyse a kano nanao no panoyonoywan na so ciring ni Ama ta do to a yamangozay do yameykadwa a nanao ang."""
MAT,22,41,Malovot sira o tao a macyagom do Vadisay am pacicin na sira ni Yeso. 
MAT,22,42,"""Ikongo o nakenakem nyo do Misayya. Sino yamapeysivovoong sya."" Maniring sira am, ""Iya rana am sivovoong ni Tawey."" "
MAT,22,43,"Maniring si Yeso am, ""No manoyong ori am ikongo nioyatan na ji Tawey no Seyzi a manci no, 'Mo Panirsirngen.' Ta maniring si Tawey am, "
MAT,22,44,'Maniring si Ama ta do to do Panirsirngen ko am: Amlisna ka do wanan ko mangay si balinasen ko sira o macioya jimo a tao.'
MAT,22,45,"No ipanci ni Tawey a Panirsirngen am ikongo o peysivovoongan na so Misayya ni Tawey."" "
MAT,22,46,Abo o asa ka tao a makateneng do ciring ni Yeso a pasapan. Nimacipinda no kanang o kaji da rana makadketan ji Yeso a pacicin.
MAT,23,1,"Maniring si Yeso do aro a tao a kano macinanao jya am, "
MAT,23,2,"""Sira rana mangnanao no iwawalam ni Ama ta do to a kano tao a macyagom do Vadisay am manoyong ori a vazay da a yamangnanao so iwawalam ni Ama ta do to a nitaid na ji Moyse. "
MAT,23,3,Inyo rana am amizngen nyo o nanao da. Am ji nyo ngapa o icicirawat da. Ta sira rana am o ciring da yajyapsa a yada ji peyvazaya. 
MAT,23,4,Sira rana am da nanawen sira o tao a mahap so tey masalit a nanao ni Moyse. Am sira am da ji mangozai. 
MAT,23,5,O yamakakaday a vazay da am yamamimin a yada ipacita do tao. Pangain da do kataotao da o akmey kavangan a adketan no ciring do Seysyo. Da kangednged do aywayob da yapadketan so azwazong na. 
MAT,23,6,No macyakakan sira am amlisna sira do pamanongan na. No somdep sira do peyneynozyan am mangay sira amlisna do lilisnan no meynakem a tao. 
MAT,23,7,Ikakza da o kararalay da nira no tao do karwarwan no tao. Ikakza da o kapanci da nira a mangnanao. 
MAT,23,8,Am ji nyo akzan o kapanci da ninyo a mangnanao. Ta sira rana kadwan jinyo am akma nyoy kakteh do cinai sira. Yasa saon o yamanoyong a Sinsi nyo am. 
MAT,23,9,"Ji nyo mancyan o tao do karawan a ama nyo, ta yasa o Ama nyo a Tao do to. "
MAT,23,10,"Malas o kapanci da ninyo a panirsirngen, ta si Kizisto o meyngongyod a Panirsirngen nyo. "
MAT,23,11,No si myan jinyo so ney rakeh na am inarahen na o kakma ney lamlamsoy a omilamnay jinyo. 
MAT,23,12,Pavevehen na ni Ama ta do to o mapahama so nakem a tao a kakatkat na sira so ji makazyazyak a tao.
MAT,23,13,"""Inyo rana yatanwasiwasi a yamangnanao no iwawalam ni Ama ta do to a kano tao a macyagom do Vadisay am to kamo makasi. Ta inyo rana am nyo taywen o oyowyat ni Ama ta do to do tangain no tao. Nyo ji mya o kataotao nyo a macikaop do italamozong ni Ama ta do to. Akman sang o tao a nyo ji mya a yamacikaop do italamozong ni Ama ta do to. "
MAT,23,14,[To kamo makasi an. Nyo littan o vao a mavakes a yahapen so kangangay. Nyo to ngida o inozi nyo a to napyapya so nakem. So ikanoyong nyo a peydednan no rako a peyoyaoyyan na ni Ama ta do to.] 
MAT,23,15,Inyo rana yamangnanao no iwawalam ni Ama ta do to a kano tao a macyagom do Vadisay am to kamo makasi. Ta inyo rana am kamo amlivolivon do peycyavanovanwan na yamapanod so tao. No sira omanod rana am nyo abwangen sira yaominara jinyo. So da ikaraherahet pa ka ninyo. So ikaraherahet da pa ioya na ni Ama ta do to.
MAT,23,16,"""Inyo rana yakmey mavota tao a yatomirara so tao am to kamo makasi. No kamo maniring am, 'No amyan so tao a macipeyyeyyan so nakem do rako a panaralayan am jyanoyong o akman sang. Am no si pagazen da do vowawan a yamyan do panaralayan am pangononongan da o ciring da.' "
MAT,23,17,"Inyo rana yakmey mavota tao am manngwa, yamakdekdeng o vowawan an? No yamakdekdeng o rako a panaralayan a yanan no vowawan. "
MAT,23,18,"No kamo maniring pa am, 'No amyan so tao a macipeyyeyyan so nakem do patanatanangan so nakem ji Ama ta do to am jyanoyong o akman sang. Am no si pagazen da o ciring da do akma dey nakem ori a makakaday am pangononongan da o akman sang.' "
MAT,23,19,"Inyo rana yakmey mavota tao am manngwa, yamakdekdeng o nakem nyo ori an? Ano yamakdekdeng o nyo pangayan so akma nyoy nakem si Ama ta do to. "
MAT,23,20,"Am ori an, no myan so macipeyyeyyan so nakem a tao a kapagaz da so ciring da do patanatanangan so nakem ji Ama ta do to am akmey to da pazanoda o makakaday a nipatanang da ji Ama ta do to. "
MAT,23,21,No myan so macipeyyeyyan so nakem a tao a da pagazen do rako a panaralayan am akmey to da pazagoma si Ama ta do to. 
MAT,23,22,"Akman sang, ta no myan so macipeyyeyyan so nakem a tao a kapagaz da sya do teyngato am akmey to da pazagoma o amyan do teyngato a Tao do to."
MAT,23,23,"""Inyo rana yatanwasiwasi a yamangnanao no iwawalam ni Ama ta do to a kano tao a macyagom do Vadisay am to kamo makasi. Tana mapasina kamo so ipeykingking nyo ji Ama ta do to so meykamadadayan a monganay jinyo am yanyo to nazibwan o yamanoyong a yamakdeng a nanao ni Ama ta do to a ji mapeycyakaban a kano pangangasyan a kano ji mangalalas. Ahapen nyo o akman sang a nanao, ta yamakekdeng ori a nanao. Akman sang o karwan na, ta ji nyo ngolala. "
MAT,23,24,Inyo rana yakmey mavota a yatomirara so tao am nyo katenngan a peyvazain o todalapit a iwawalam ni Moyse. Am o ney makdeng na am nyo jyatenngi. Am ori o nyo ji peyvazai sya.
MAT,23,25,"""Inyo rana yatanwasiwasi a yamangnanao no iwawalam ni Ama ta do to a kano tao a macyagom do Vadisay am to kamo makasi. Inyo rana am nyo ji peylolita o kakanan nyo. Am onowned nyo am yamapno no yamakakaday a nyo peyraratenan. "
MAT,23,26,Inyo rana yakmey mavota tao a macyagom do Vadisay am apyapya pa o kayavayo nyo so onowned nyo. Ta ori o ikapiya na rana no icicirawat nyo.
MAT,23,27,"""Inyo rana yatanwasiwasi a yamangnanao no iwawalam ni Ama ta do to a kano tao a macyagom do Vadisay am to kamo makasi. Ta inyo rana am kamo akmey niwadwadan a heseb no tao a yarana mawadwad, apiya do mata. Am o teyrahem na am kasongisongyan no totowang no nimawakwak a tao. "
MAT,23,28,"Kamo akman sang, ta no kamo citahen so kataotao am yabo nyo karatan. Am onowned nyo am yamangalalas a yameysaod so raraten."
MAT,23,29,"""Inyo rana yatanwasiwasi a yamangnanao no iwawalam ni Ama ta do to a kano tao a macyagom do Vadisay am to kamo makasi. Ta inyo rana am nyo peyveyveknen o heseb da no panoyonoywan na so ciring ni Ama ta do to no kakwa a nyo kapatnek nira so ngaran da "
MAT,23,30,"a nyo kapanci no, 'No nimyan ta pa no kapeyigegen no ineynapo ta am jyabo kaniominara ta sira nimwakwak so panoyonoywan na so ciring ni Ama ta do to a.' "
MAT,23,31,So nyo na to nganoyngi do kataotao nyo a ineynapo da no nimwakwak so panoyonoywan na so ciring ni Ama ta do to. 
MAT,23,32,No komwan am tongtongan nyo pa o raraten da no ineynapo nyo no kakwa. 
MAT,23,33,Inyo rana yakmey katonodan no tokza am jyabo kapakaliklik nyo so pasingsingtan na jinyo ni Ama ta do to do kararatan a. 
MAT,23,34,"Amizngen nyo an, ta manovoy ko so panoyonoywan ko so ciring a kano yanan no teneng na ni Ama ta do to a tao a kano mangnanao a tao a mangay jinyo. So iyan na jira ang no wakwaken nyo. Amyan jira ang so padketen nyo do jyojika. Amyan jira ang so bakbakan nyo do peyneynozyan nyo a paksozen do teyhesa ka ili. "
MAT,23,35,"So yangay na meydedna jinyo no peyoyaoyyan na ni Ama ta do to, do kanimwakwak da sira no ineynapo nyo so ji meylimoteng so onowned a tao. So ikapo na ji Yapo a kato nangayan do anak ni Peylecya a meyngaran so Sacyadiya a niwakwak da do panaralayan a masngen do patanatanangan so nakem si Ama ta do to. "
MAT,23,36,To ko na macitangayan jinyo am o pasingsingtan ko do nimwakwak sira tao am mangay do tao sicyaikwaya!
MAT,23,37,"""Inyo rana tao do Yelosaleng am nyo niwakwak o panoyonoywan na so ciring ni Ama ta do to a nyo kabhebhes jira wakwaken so yana nitovoy jinyo ni Ama ta do to a lamlamsoy na. Ko ikakza o kapahawa ko jinyo do kanginanawan nyo, akman so manok a komalopkop so ananak na no panid na. Am nyo jyakzan. "
MAT,23,38,So peymakarwan na jinyo ni Ama ta do to. 
MAT,23,39,"Am ko pa ciring jinyo am ji nyo rana cita yaken an, todangay do pancyan nyo no, 'Azwazwain ta o mai a nitovoy ni Ama ta do to.'"""
MAT,24,1,Makowbot si Yeso a apo do rako a panaralayan am mangay sira o macinanao jya do tangain na kapanci da no katey yapya no kamamaogan na no rako a panaralayan. 
MAT,24,2,"Maniring si Yeso jira am, ""O nyo macita panaralayan eya am to ko na macitangayan jinyo am mamimin o vato a da nyamaog sya mazdazday a kabwata na rana no asa ka veysen a mavezed do dang."""
MAT,24,3,"Amyan si Yeso do tokon a meyngaran so Kanlan am mangay sira o macinanao jya a mapacici sya. Maniring sira am, ""Ipanci mo pala jyamen o araraw no ipakaranes no nang. Akman so wanjin no mai ka. Akman so wanjin o pangavosan no karawan."" "
MAT,24,4,"Maniring si Yeso am, ""Makapzat kamo an. Ji kamo a litai an. "
MAT,24,5,"Ta aro o tao a amvood so ngaran ko a manci no, 'Yaken am si Kizisto ko,' a ilita da do aro a tao. "
MAT,24,6,"Makamizing kamo na do katangked no ili nyo so meyyarap a kapakamizing nyo do marai a ili so meyyarap. No si manoyong o kakman na so sang am ji kamo anyahey, ta kangay na no akman sang a vazay. Am beken a pangavosan na ori no karawan. "
MAT,24,7,Meyyarap sira o meytarek so iteytetngehan a kapeyyarap da no teyhesa ka mahataw. So iyan na no rako a kanini a kano abcil do karawan. 
MAT,24,8,Am ori rana am papwan na rana so kapakaranes na rana no alalaw.
MAT,24,9,"""No marateng ori am rakpen da inyo a pakakasin a kawakwak da jinyo. So pacioyyan da jinyo a mahap so vazay ko. "
MAT,24,10,Aro o tao a ji rana manaralay. O karwan da am masipatwatolin do kapanaralay da kaji da manaralayan. So ipeykaokaoya da rana omalalas so kadwan jira. 
MAT,24,11,Meyparo sira o malas so ipangnanao a tao a mapeycyakawad so onowned no tao. 
MAT,24,12,"Ikongo do to meyzangkap o meyraraten a tao, am ori o ikabo na rana no pangangarilawan no tao. "
MAT,24,13,Am o to ngotokot a jyahayo so nakem a omraralay nyaken am mahap da o to meyyonong a ikavyay no pahad da. 
MAT,24,14,O Mapasaray a Ciriciring a omaing do italamozong na ni Ama ta do to am manmanma a meylimwang do karawan a peyyamyamizngan da no tao do peycyamahamahatawan na a kapakaranes na rana no pangavosan no karawan.
MAT,24,15,"""Macita nyo no makwa o nipanci ni Taniar a mapaoya a somazovaz si Ama ta do to a mangay da patneken do ji nyo mamyapyan a tankan na. (No vilangan nyo o ciring eya am to nyo na naknakma o peypeypangayan na.) "
MAT,24,16,O meyvahay do Yotay am mangay sira do takey a somazok. 
MAT,24,17,So ji da ranandepi no tao do vahay da a mangap so apzapzatan da. 
MAT,24,18,O amyan do nihakawan da am ji rana ngoli sira mangap so ayob da. 
MAT,24,19,Do araraw no nang am to sira makasi o mamlis so kanen a kano mangahanas a mavakes. 
MAT,24,20,Mapasyasi kamo ji Ama ta do to a kaji na mapasarawan sya do ahemyan a kado ipeywalam no tao. 
MAT,24,21,Ta o alalaw rana ori am ney makdeng na pa ori a alalaw do na cinamaog no karawan. No makwa am ji rana meytotoro o akman so sang a vazay. 
MAT,24,22,No ji na pazikenkeni ni Ama ta do to o araraw no alalaw no tao ori am abo o tao a mavyay. Am na kapakanakem so na nipamnekan a tao a yamraralay nya. Am ori o na pazikenkenan do araraw no ipakaranes no alalaw ang.
MAT,24,23,"""No amyan so tao a manci nya jinyo so, 'Oya si Kizisto do jya,' 'Ori do kwang si Kizisto,' am ji nyo nganoyngi. "
MAT,24,24,Ta amyan so tao no makwa a manci no ka si Kizisto da tao a kano malas so ipangnanao a tao. Sira rana am meyvazay sira so mapangyangyalak a vazay a ipeycyakawad da so tao. So icyakman da so sang a mapeycyakawad so nipamnekan na ni Ama ta do to a yamraralay nya tao. 
MAT,24,25,No makwa am manakem nyo o ko rana nipaziman jinyo a ciring eya.
MAT,24,26,"""No amyan so tao a manci nya jinyo so, 'Yamyan si Kizisto do kabwan no nihakawan no tao,' am ji kamo angay. No amyan so manci no, 'Yamyan si Kizisto do sahad no vahay,' am ji nyo to nganoyngi. "
MAT,24,27,Ta no mai o Nipamnekan na ni Ama ta do to a tao am abo ji makacita sya tao akmey meycicilat a maniray. 
MAT,24,28,O yanan no nimawakwak a omalalam am ori o pacilolwan da no meyyasasalap.
MAT,24,29,"""No si mavitos rana o aro a alalaw do teyrahem am to rana kedep o araw. Ji rana manikap o vehan. Makas rana o mata no hanit. Mablis rana o masamasaod no hanit."
MAT,24,30,No si marateng ori am meytotwaw rana o tovil no Nipamnekan na ni Ama ta do to a tao a meygegcin do karawan. Amzikzik rana sira manyahey o aro a tao do karawan. Ta macita da rana yaken a Nipamnekan na ni Ama ta do to a tao a meygegcin do cinalab no rako a oyowyat ko a kano azwazway ko. 
MAT,24,31,Manovoy ko so aro a tinsi a meyzapa a ipatao ko so tao do peycyavanovanwan na a mapeylovolovot so nipanop ni Ama ta do to a tao do teyhesa ka mahataw.
MAT,24,32,"""To nyo na nita o ovako a kayo. No to naod rana do yangayangaw na o tomyok am to nyo na tenngi o ka teyteyka na rana. "
MAT,24,33,"Akman sang, ta no macita nyo o makakaday a alalaw do teyrahem am to nyo na tenngi o kakeykai ko na mai. "
MAT,24,34,Naknakmen nyo an. Amyan so tao sicyaikwaya a makapis pa so vazay ang. 
MAT,24,35,Mabalinas o hanit a kano teyrahem. Am jyablis o ciring ko a mangay do kaidan no karawan.
MAT,24,36,"""Abo o tao a makateneng do araraw no yai ko. Tana tinsi do teyngato a tana Anak na ni Ama ta do to am ji da tenngi. Ta si Ama ta do to o makateneng jya. "
MAT,24,37,No meygegcin o Nipamnekan na ni Ama ta do to a tao am akman so cinasasaodan da da Noya no kakwa. 
MAT,24,38,"No kaji na pa meykehnepan am to sirangned so ninyakan a mapazagzagpit, mangay do araraw no isdep da rana da Noya do avang da. "
MAT,24,39,Ji da azyaziman o kapakaranes rana no henep. Am ori o nikabalinas da rana. Akman sang o araraw no yai ko a Nipamnekan na ni Ama ta do to a jyaziman. 
MAT,24,40,Si marateng ori am o rarwa ka mahakay a amyan do nihakawan da am asa jira o ahapen ko. Asa o vezeden ko do dang. 
MAT,24,41,O rarwa ka mavakes a manworod so kanen da am asa o ahapen ko. Asa o vezeden ko. 
MAT,24,42,"Am ori o ipeytataziman nyo, ta ji nyo a tenngi o araraw no yai ko a Panirsirngen nyo. "
MAT,24,43,Naknakmen nyo o yameykasayan. Ta no katenngan no mapeyvahay sya o araraw no yai na no manakaw a tao am jyabo kaji na nazimanan jya kaji na makasdepan no manakaw a tao. 
MAT,24,44,Am ori o ipeytataziman nyo an. Ta no ji nyo aktoktwan am makaranes ko rana a Nipamnekan na ni Ama ta do to a tao.
MAT,24,45,"""Sino ipeyhanhan a tey mapatak a lamlamsoy. Iya rana am ipeyhanhan no lawpan a omaponged no vahay na do kapeyyangangay na so isovo da kanen no karwan no lamlamsoy na. "
MAT,24,46,No mai o lawpan a kapakacita na so lamlamsoy na a makapeyvazay so vazay na am manoyong ori o ipanlanlag na. 
MAT,24,47,To ko na macitangayan jinyo am manoyong rana o akman so sang a lamlamsoy a pahanhanen no lawpan a tomalamozong no peymeymasaodan na. 
MAT,24,48,"Am no maniring o onowned no lamlamsoy na am, 'Cyaha, ta yapa mahay o lawpan ko a yamai. "
MAT,24,49,"So sipsipzotan ko do aro a lamlamsoy na a kapaciyoyop ko so saki,' "
MAT,24,50,am ji na aktoktwan am to rana makaranes o lawpan. 
MAT,24,51,Jyabo kaji na bakbakan do dang a pazanoden do yatanwasiwasi a tao a yamlavi a mapeygazicigit so ngepen a maneneseh.
MAT,25,1,"""O ipakaranes no araraw no italamozong ni Ama ta do to am akman so asa ngarnan a mavakes a meypinan so zampo a mangay a omrapong so mapazagpit a tao. "
MAT,25,2,O lalima jira am ji sira patapatak. O lalima am tey mapatak sira. 
MAT,25,3,O jyapatapatak a tao am nimapalolo sira so peyzazampwan da am ji sira nimapalolo so atkaw da abyab. 
MAT,25,4,O mapatapatak a tao am nimapalolo sira so peyzazampwan da a kapalolo da pa so atkaw da abyab. 
MAT,25,5,"Ikongo do mahay a nimai o mapazagpit a tao, am ori o nipeykaititkeh da no mavavakes. "
MAT,25,6,"Avak no ahep am amyan so tao a amlololos a manci no, 'Oyto rana o yamatarek so vahay a tao. Pakowbot kamo rana omrapong sya.' "
MAT,25,7,So nipeykayokayokay da no asa ngarnan a mavakes a manoik so abyab no zampo da. 
MAT,25,8,"No kanang am maniring sira o jyapatapatak a mavakes do mapatapatak a mavakes am, 'Ipanta nyo pa yamen so abyab an, ta yarana toda jyahesep o zampo namen.' "
MAT,25,9,"Maniring sira o mapatapatak a mavakes am, 'Yamasalit, ta yarana ji makanet jyamen. Am ori o namen ji makaktoi sya jinyo. To kamo rana angay do pananazangan a manazang.' "
MAT,25,10,Mangay sira manazang so abyab do pananazangan o jyapatapatak a mavakes am pakaransan na rana no mapazagpit a tao a kapacihza da rana jya somdep no lalima ka mapatapatak a mavakes a macihanghang jya kaneb da rana do pangengneban. 
MAT,25,11,"Mownay am makaranes rana sira o jyapatapatak a mavakes. Maniring sira to rana lololos am, 'Mo kahakay, iwangan mo pa yamen an.' "
MAT,25,12,"Maniring o mapasakasakay a tao am, 'Ko inyo jyatenngi.'"" "
MAT,25,13,"Maniring rana si Yeso am, ""Ori an, ipeytataziman nyo an. Ta ji nyo a tenngi o araraw na no yai ko."
MAT,25,14,"""O italamozong ni Ama ta do to am akman so asa ka tao a mangilili. Karahan am rarahen na o lamlamsoy na a katoro na no peymasaodan na jira. "
MAT,25,15,To na palololwa do kowyowyat da pongden sira no nizpi na. O asa am nipanta na so alima zivo. O asa am nipanta na so adwa zivo. O asa am nipanta na so asa zivo. Karahan am karwan na rana sira. 
MAT,25,16,Mahap na o alima zivo no asa ka tao ori am mangay na ipanazang so makakaday a apzapzatan a ipeynizpi na. Karahan am makanizpi so alima zivo. 
MAT,25,17,"Akman sang o nimakahap so adwa zivo a nizpi, ta nimangay na nipeynizpi a kapakanizpi na so adwa zivo. "
MAT,25,18,Am o nimakahap so asa zivo a nizpi ori am nimeykali so nibobwan na nya. 
MAT,25,19,Mownay am mai rana o lawpan da omami so nizpi jira. 
MAT,25,20,"Mai o nipanta na so alima zivo am paciralayan na o alima zivo a nipeyparwan na no nizpi na. Maniring do lawpan am, 'O nitoro mo jyaken a alima zivo asyo am nimeyparo so yalima zivo.' "
MAT,25,21,"Maniring o lawpan am, 'Imo rana am ka tey yapya ipeyhanhan a lamlamsoy. Tana yapereh o yako nitoro jimo am yamo ji ngolala. So to ko rana mapahanhani jimo a tomalamozong no arwaro pa kano nang. So ipacizanod mo jyaken a somaray.'"
MAT,25,22,"""Mai o nipanta na so adwa zivo am maniring do lawpan am, 'O mo nitoro jyaken a yadwa zivo am yadwa zivo o na nipeyparwan.' "
MAT,25,23,"Maniring o lawpan am, 'Ka tey yapya ipeyhanhan a lamlamsoy. Tana yapereh o yako nitoro jimo am mo ji ngolala. So to ko na meyhanhani nimo a tomalamozong no arwaro paha kano nang. So ipacizanod mo jyaken a somaray.'"
MAT,25,24,"""Mai o nipanta na so asa zivo am maniring do lawpan am, 'Ko imo katenngan a tey malanlansoken a tao. O ji mo nipeymowan am kakdain mo o asi na. "
MAT,25,25,"Ikongo do ko ikanyahey imo, am ori o ko na to meykalii so nibobwan ko no nizpi mo. So na iyan pa jya no nizpi mo.' "
MAT,25,26,"Maniring o lawpan am, 'Imo rana am tana ka marahet pa ka jyalma a lamlamsoy am no mo katenngan yaken a yakomakzeb so keyyan no mahap ko do kabwan no nimowa ko am "
MAT,25,27,mo na jya todey pangain sya do pangapangayan so nizpi a peyyananaken. Ta no mai ko na am peralain mo o ananak na a itoro mo jyaken.' 
MAT,25,28,"Meyratateng am maniring do karwan da lamlamsoy na am, 'Ayyaney kamo o nizpi na a katoro nyo nya do yasa laksa so nizpi ang. "
MAT,25,29,Ta o yanan na am arwaro pa o padpehen jya a kato na meypanpanan jya. O kabwan na am pehsen jya o apereh a amyan jya. 
MAT,25,30,Iya rana ya yabo so yakapsepsekan a lamlamsoy am powbot kamo na do pantaw a keyyan na do kasarisaryan a meylavilavi a meygazicigit so ngepen a maneneseh.'
MAT,25,31,"""No si meypanirsirngen o Nipamnekan na ni Ama ta do to a tao a macihza do tinsi ni Ama ta do to am amlisna do mazway a lilisnan na. "
MAT,25,32,Mamimin o tao a malovot do tangain na a kapeykapyapinpin na sira akman so mangonong so kagling a mapeykapyapinpin so kagling na. 
MAT,25,33,Pain na o ji meylimoteng so onowned a tao do wanan na a kapangay na so meyraraten a tao do ozi na. 
MAT,25,34,"Karahan am maniring o panirsirngen do amyan do wanan na tao am, 'Inyo rana yana nipanlanlag ni Ama am sijya kamo do italamozong na ni Ama ta do to, ta amoonen nyo o nakem na jinyo no kapangamaog na pa so karawan. "
MAT,25,35,Ta no kakcin ko am nipakan nyo yaken. No kawaw ko am nipeyyop nyo yaken. No kapangilili ko am nitaotao nyo yaken do vahay nyo. 
MAT,25,36,No kabo no ayob ko am nipanta nyo yaken so ayob. No keyngen ko am nipeyveyveken nyo yaken. No kapteng da jyaken am nimai kamo a meyminaminasi nyaken.' 
MAT,25,37,"Maniring sira o ji meylimoteng so onowned a tao am, 'Mo Panirsirngen, no kango o kapakacita namen jimo a makcin a kapakan namen jimo. No kango o kapakacita namen jimo a mawaw a kapeyyop namen jimo. "
MAT,25,38,No kango o kapakacita namen jimo a nimangilili a kataotao namen jimo do vahay namen. No kango o kapakacita namen jimo a abo so ayob a kapanta namen nimo so ayob. 
MAT,25,39,No kango o kapakacita namen jimo a meyngen. No kango o kapakacita namen jimo do pamemtengan a kangay namen a meyminaminasi nimo.' 
MAT,25,40,"Maniring o Panirsirngen am, 'To ko na macitangayan jinyo am no manidong kamo so akma nyoy kakteh do cinai a ipangoyongoyod no tao am kataotao ko na sira ori.'"
MAT,25,41,"""Karahan am maniring o Panirsirngen do tao a amyan do ozi na am, 'Kazey kamo a yana panircirngan ni Ama ta do to. Ji kamo macisngen jyaken. Angay kamo a pacilovot do na sokzan si Satan a kano kararay na a yamyan do to meyyonong a yajyahesep a makotokotod a lila no apoy. "
MAT,25,42,Ta no kakcin ko am ji nyo nipakan yaken. No kawaw ko am ji nyo nipeyyop yaken. 
MAT,25,43,No kapangilili ko am ji nyo nitaotao yaken do vahay nyo. No abo ayob ko am ji nyo nipanta yaken so ayob ko. No keyngen ko a no kapteng da jyaken am ji kamo nimai a meyminaminasi nyaken.' 
MAT,25,44,"No maniring rana sira am, 'Mo Panirsirngen, no kango o kapakacita namen jimo a makcin. No kango o kapakacita namen jimo a mawaw am mangilili. No kango o kabo no ayob mo. No kango o keyngen mo. No kango o kapteng da jimo. No kango o kato namen macipanadngan jimo a ji nidonga.' "
MAT,25,45,"No maniring rana o Panirsirngen am, 'To ko na macitangayan jinyo am no ji nyo nidonga o ipangoyongoyod no tao am yaken rana ori a ikasekeh nyo a sidongen.' "
MAT,25,46,"O akman rana sang a tao am todangay no makwa o pasingsingtan jira. Am sira rana o ji meylimoteng so onowned a tao am mahap da o to meyyonong a ikavyay no pahad da."""
MAT,26,1,"Teyka na ni Yeso o ciring na am maniring do macinanao jya am, "
MAT,26,2,"""Nyo katenngan o na kadwa rana araw no yakapamaring so kanen do Iyeci. Mangay o kapanazang da no Nipamnekan na ni Ama ta do to a tao a padketen do jyojika."""
MAT,26,3,No kano nang am o panipanirsirngen no mapatanatanang so nakem a kano kamanrarakehan da am malovot sira meysirisiring do vahay no kabtekan da panirsirngen no mapatanatanang so nakem da si Ama ta do to a meyngaran so Keyava. 
MAT,26,4,Naknakmen da o karakep da si Yeso a wakwaken da do ikabo no tao. 
MAT,26,5,"Am maniring sira am, ""Ji ta pa peyvazaya do ipamarimaring so kanen no tao, ta meyvonag sira o tao."""
MAT,26,6,Amyan si Yeso do Potani a ili am nimyan do vahay da da Simong. Iya o nimlabyab so kolit no kakwa. 
MAT,26,7,Amyan so asa ka mavakes a nimangai so asa ka tagaw a kapnowan no masingat a mahangno a haneng. Macihanghang jira koman si Yeso am paglowen na do oo ni Yeso. 
MAT,26,8,"Macita da no macinanao jya am maoya sira so onowned. Maniring sira am, ""To na gagidan ori am "
MAT,26,9,"ikongo peypeypangayan no akman sang. Jingbeywani o yatey masingat a haneng ang. Apyapya rana o kapamalit nya so nizpi a ipanidong so ikasi a tao."" "
MAT,26,10,"Maniring jira si Yeso do pakamizngan na sya am, ""Nyo kazyakan no mavakes ang. O vazay na jyaken am ney yapya na vazay. "
MAT,26,11,"Ta yamasangib sira o makasi a tao a yamacikaop jinyo. So ji na salici jinyo no kasidong nyo sira. Am yaken am ko jyasangib, ta yalikey rana o ipacikaop ko jinyo. "
MAT,26,12,O na paglowan do oo ko no mavakes so mahangno a haneng am yavat na ori do bobwan da jyaken. 
MAT,26,13,"To ko na macitangayan jinyo am no ipeylimwang o Mapasaray a Ciriciring na ni Ama ta do to do karawan eya am abo ji makalavat so mina vazay na jyaken no mavakes eya."""
MAT,26,14,Amyan do rarwa so ikakarwan a macinanao ji Yeso so asa ka tao a meyngaran so Yota a tao do Isecyadi. Iya rana am nimangay do panipanirsirngen da no mapatanatanang so nakem da si Ama ta do to. 
MAT,26,15,"Maniring am, ""No si itoro ko jinyo si Yeso am amyan so nakem nyo jyaken an?"" Karahan am mangap sira so atlo a poo (30) a nizpi a itoro da jya. "
MAT,26,16,Nimacipinda do dang o ji na rana pehmai ji Yeso a itoro jira.
MAT,26,17,"Omanam o kasaraw do ipamaring da so kanen a iyakan da so ji nimimway a pang am pacicin da si Yeso no macinanao jya. Maniring sira am, ""Do wanjin mo tovoyan jyamen a tomalakanen so pamaringan ta so kanen do Iyeci."" "
MAT,26,18,"Maniring si Yeso am, ""Angay kamo do ili. Si makasinmo kamo so tao am si maniring kamo jya am, 'Kwan na no yamnanao jyamen am: Yarana marateng o araraw no ikawakwak ko. So yana raran so macinanao jya yamangay do vahay nyo a yamamaring so kanen do Iyeci.'"" "
MAT,26,19,Karahan am to da mangozai o ciring ni Yeso a somdep do vahay a mapeykakasa so yaven da.
MAT,26,20,Maseyrem am macihanghang si Yeso do rarwa so ikakarwan a macinanao jya. 
MAT,26,21,"Koman sira am maniring si Yeso jira am, ""To ko na macitangayan jinyo am yamyan jinyo so yasa ka tao a yamanazang nyaken."" "
MAT,26,22,"Mamizing da ori am marahet o aktokto da no macinanao jya. Am ori o nikateyteyras da manangangay nya ji Yeso. Maniring sira am, ""Mo Panirsirngen, yaken ori an?"" "
MAT,26,23,"Maniring si Yeso am, ""O yamapazanod so lima na jyaken a yatomahem so kanen na do kakanan am iya ori o yamanazang nyaken. "
MAT,26,24,"Akman so ciring do Seysyo, ta mangay o kawakwak da so Nipamnekan na ni Ama ta do to a tao. Am o manazang nya tao am to makasi. Apyapya rana o kaji na nimatazakan a tao do karawan."" "
MAT,26,25,"O manazang ni Yeso a tao a meyngaran so Yota am maniring am, ""Mo Mangnanao, yaken ori an?"" Maniring si Yeso am, ""Mo na to yoyoi o na ka imo."""
MAT,26,26,"Koman sira am ahapen ni Yeso o pang a isaray na ji Ama ta do to a kakcikcil na sya a itoro do macinanao jya. Maniring am, ""Ahap kamo a kakan nyo sya, ta kataotao ko ya."" "
MAT,26,27,"Makarahan am ahapen na o kopo a yanan no potaw cyo a isaray ji Ama ta do to a katoro na rana nya jira. Maniring am, ""To kamo a mimin a amyop sya. "
MAT,26,28,Oya rana am rala ko a nimvoyog a omaing do aro a tao a omvonas so raraten da. O rala ko rana ya am yongkad nyo do vayo a pangozayan nyo a ciring na ni Ama ta do to. 
MAT,26,29,"To ko na macitangayan jinyo am ji ko na ngyop so potaw cyo a mangay do araraw no ikeypirwa ko a macikaop jinyo do teyngato, no si papwen na ni Ama ta do to o katalamozong na no vayo a karawan."""
MAT,26,30,Meyyanwanood sira so asa ka anwanood a sarayan da ni Ama ta do to a kapakowbot da rana a mangay do meyngaran so Kanlan a tokon.
MAT,26,31,"Makarahan am maniring si Yeso do macinanao jya am, ""Sicyamahep eya am mamimin kamo a amlikolikod jyaken a peymakarwan. Ta maniring do Seysyo am 'Wakwaken ko o mapamangan so kagling a kapeyvwak da no kagling.'"
MAT,26,32,"Am no si mirwa ko a mavyay am manmanma ko a ka ninyo a mangay do Cyadidi."" "
MAT,26,33,"Maniring si Pite ji Yeso am, ""Tana peymakarwan da imo no karwan no tao am jyabo kakaro ko jimo a."" "
MAT,26,34,"Maniring si Yeso ji Pite am, ""To ko na macitangayan jimo am sicyamahep eya am no si omanam o manok a tomazokokok am ipitlo ka omalalas jyaken."" "
MAT,26,35,"Maniring si Pite am, ""Tana macizanod ko na jimo a mawakwak am jyabo kato ko ngalalasan jimo a."" O karwan da no macinanao jya am akman sang o ciring da."
MAT,26,36,"Nimangay si Yeso a kano macinanao jya do meyngaran so Kesimani. Maniring si Yeso jira am, ""To kamo ngyan do jya, ta mangay ko meynozi do kwang ito."" "
MAT,26,37,Karahan am palolwen na si Pite a kano rarwa ka anak no meyngaran so Sipitay. So niyapo na rana dang no keyngen na rana so onowned ni Yeso. 
MAT,26,38,"Maniring jira am, ""Yako toda jyangay so inawan a yamazabab so onowned. So ipacizanod nyo jyaken do jya meytataziman."" "
MAT,26,39,"Omalam a meypanam am meyrorokma. Maniring do inozi na am, ""Mo Ama, no si apyahen mo am ji mo norwan jyaken o yatey rako a alalaw ko. Am ji mo na mangozai o nakenakem ko, ta ahahapan mo na sya."""
MAT,26,40,"Meysinaoli a mangay do tatlo a ka macinanao jya am macita na sira mitkeh. Maniring ji Pite am, ""Manngwa, ji nyo nahap o asa ka vatvatek a ipacizanod nyo jyaken a meytataziman? "
MAT,26,41,"Meytataziman kamo a meynozi an, ta kalittan kamo an. Tana nyo apyahen do onowned nyo am nyo jyapakongo o nyo kapeynozi."""
MAT,26,42,"Maniring do ipidwa na kangay a meynozi ni Yeso am, ""Mo Ama, no ji mo amya o alalaw ko a komaro jyaken am to mo na mangozai o nakenakem mo."" "
MAT,26,43,"Meysinaoli do macinanao jya am macita na pa sira mitkeh, ta tey makaha rana sira. "
MAT,26,44,Karwan na sira am ikeypitlo na rana ori a mangay meynozi. To meyyangay o ciring na kano kapanmanma na meynozi. 
MAT,26,45,"Karahan am meysinaoli do macinanao jya am maniring am, ""Kamo pa mitkeh? Kamo pa meywalam? Cita kamo o Nipamnekan na ni Ama ta do to a tao a yarana makeykai a ipanazang do meyraraten a tao. "
MAT,26,46,"Kayokay kamo na, ta mangay tamo na. Cita kamo o yamanazang nyaken a tao a yarana mai."""
MAT,26,47,Ji pa vitos o ciring na ni Yeso am mai rana si Yota a ikararwa da so ikakarwan no macinanao jya a kapacilolo da no aro a tao a meyhavit so takzes a kano sisipzot da kayo. Sira ori am nitovoy da no panipanirsirngen da no mapatanatanang so nakem da si Ama ta do to a kano kamanrarakehan da no tao do Yotay. 
MAT,26,48,"Amyan so nipaziman na sira no manazang ni Yeso a tao. Maniring am, ""O rapongen ko a tao am ori o rakpen nyo."" "
MAT,26,49,"Makaranes si Yota am to meytopos a mangay do tangain ni Yeso. Maniring am, ""Mo Mangnanao, kokay."" Karahan am rapongen na rana si Yeso. "
MAT,26,50,"Maniring si Yeso am, ""Mo kahakay, peyvazay rana o yamo ipeynanakem a vazay mo."" Karahan am paciralayan da na no tao a omrakep si Yeso. "
MAT,26,51,O nimacihza ji Yeso a tao am amyan jira so asa to rana ngahap so takzes na pacipasen do talinga na no lamlamsoy no panirsirngen no mapatanatanang so nakem da si Ama ta do to a kakas na no asa ka talinga na. 
MAT,26,52,"Maniring si Yeso jya am, ""Pasoot rana o takzes mo, ta o mangap so tao no takzes am akman sang a mangay da wakwaken no takzes. "
MAT,26,53,"Manngwa, mo jyatenngi yaken? Ta si tawagan ko si Ama am jyabo kaji na manovoyan so makazivo a tinsi a somidong jyaken a. "
MAT,26,54,"Am ji kongmana so sang o nakem ko. Ta makongo so wanjin a yatodey mangononong do ciring a yadomket do Seysyo, do keyyan no makdeng a vazay a mangay jyaken."""
MAT,26,55,"Karahan am maniring si Yeso do aro a tao am, ""Kamo mapalolo so takzes a kano sisipzot a yamrakep jyaken? Nyo patpehen yaken do manakaw a tao? Ko mangday a yamangnanao so tao do rako a panaralayan am nyo ji rakpa yaken. "
MAT,26,56,"Am o na todey mangononongi no aro a vazay eya am manoyong o ciring da no panoyonoywan na so ciring ni Ama ta do to do Seysyo a yatodey mangononong."" Karahan am peykarokarwan da rana si Yeso no macinanao jya a meyvwak."
MAT,26,57,O nimrakep si Yeso a tao am yangay da si Yeso do vahay no panirsirngen no mapatanatanang so nakem da si Ama ta do to a meyngaran so Keyava. Amyan sira do dang o mangnanao no iwawalam ni Ama ta do to a kano kamanrarakehan a meykaygi. 
MAT,26,58,To na macyazizazawi si Yeso ni Pite. Makaranes sira do tezantehed no vahay no panirsirngen da no mapatanatanang so nakem da si Ama ta do to am somdep si Pite a kapacihezsad na do pamzaten da tao a tomita so vazay da ji Yeso no aro a tao. 
MAT,26,59,O panipanirsirngen no mapatanatanang so nakem da si Ama ta do to a kano aro a meykaygi a tao am meykala sira so tao a mangamaog so iraherahet da si Yeso a ciring a iwakwak da sya. 
MAT,26,60,"Tana aro tao a meykala so iraherahet sya am ji sya makakala. Mownay am maniring o rarwa ka tao am, "
MAT,26,61,"""Nipanci no tao ang o kabalinas na so yata raralayan ni Ama ta do to a kapatnek na rana sya do ikatlo na araw."" "
MAT,26,62,"To rana meytatanek o panirsirngen no mapatanatanang so nakem da si Ama ta do to. Maniring ji Yeso am, ""Manngwa, yamyan so yamo pasapahen do ciring da no tao a yada iraherahet jimo ang?"" "
MAT,26,63,"Am abo o asa ka ciring a pasapahen na jya ni Yeso. Ipirwa na pacicin no panirsirngen no mapatanatanang so nakem da si Ama ta do to am maniring ji Yeso am, ""Ko na to mancyan o ngaran ni Ama ta do to a yamanci nimo a manci nya jyamen so manoyong rana ciring mo. Manngwa, manoyong ka ya Misayya, Anak na ni Ama ta do to an?"" "
MAT,26,64,"Maniring si Yeso am, ""Yamanoyong o mo ipanci ang. Am ko pa ipanci jinyo am macipinda sicyaikwaya o kapakacita nyo jyaken a Nipamnekan na ni Ama ta do to a tao a amlisna do wanan na ni Ama ta do to a maciralay do cinalab a meygegcin do karawan."""
MAT,26,65,"Mamizing na ori no panirsirngen no mapatanatanang so nakem da si Ama ta do to am to na rana misipisinga o ayob na. Maniring am, ""Na to ngolala si Ama ta do to no ciring na. Taosya rana o kakala ta so karatan na. Tamo nimamimin a yanimakamizing so na iraherahet si Ama ta do to. "
MAT,26,66,"Manngo kamo."" Maniring sira am, ""Na kakzeben na kawakwak."" "
MAT,26,67,"Karahan am cicippan da o moing na a kapatoki da pa jya kasiplang da sya. Maniring sira am, "
MAT,26,68,"""Pancyaney, mo Misayya. Sino o yanimbakbak jimo ang."""
MAT,26,69,"Amhezsad si Pite do pantaw am amyan so lamlamsoy da a mavakes a mangay jya. Maniring am, ""Imo asyo o yamacihcihza do tao do Cyadidi a Yeso?"" "
MAT,26,70,"Maniring si Pite a omalalas jya do tangain no aro a tao am, ""Ko jyatenngi o mo ipanci ang."" "
MAT,26,71,"Karahan am mangay do ngoso no pazezevngen am macita na pa no asa ka mavakes a lamlamsoy da. Maniring do aro a tao a amyan dang am, ""O tao eyto am kararay na ori no tao do Nasale a meyngaran si Yeso."" "
MAT,26,72,"Maniring si Pite do ikeypirwa na omalalas jya am, ""Ko jyatenngi o tao a nyo ipanci ang."" "
MAT,26,73,"Mownay am to da rana limota si Pite no meytatanek do dang a tao. Maniring sira ji Pite am, ""Ka manoyong a kararay da nira ori. Ta yameyyangay o ciriciring nyo."" "
MAT,26,74,"Maniring si Pite am, ""Ko jyatenngi o tao ang. No yamalas o ciring ko am cyaha, ta amyan si Ama ta do to a mapasingsingkad jyaken."" Teyka na ori a ciring am tomazokokok o manok. "
MAT,26,75,"Karahan am manakem na rana ni Pite o mina ciring na ni Yeso a manci no, ""Do yanam no manok a tomazokokok am ipitlo ka omalalas jyaken."" Karahan am makowbot rana si Pite a kapeykaoo na omzezezeng rana amlavi."
MAT,27,1,Apnezak am malovot sira o panipanirsirngen no mapatanatanang so nakem da si Ama ta do to a kano kamanrarakehan da no tao do Yotay a meykaygi no kawakwak da si Yeso. 
MAT,27,2,Ahapen da si Yeso am vaoden da yangay a itoro do panirsirngen da no Loma a meyngaran so Pilato.
MAT,27,3,Katenngan na rana si Yeso no nimanazang nya a meyngaran so Yota a wakwaken da am maneneseh rana. Karahan am mangay na paolin o atlo a poo (30) a nizpi do panipanirsirngen da no mapatanatanang so nakem da si Ama ta do to a kano kamanrarakehan da no tao do Yotay. 
MAT,27,4,"Maniring am, ""Ko meyraraten a yatodey manazang no inawan no yabo so raraten a tao."" Maniring sira am, ""Vazay mo saon am. Namen macivazay jimo."" "
MAT,27,5,Karahan am iwalit na o nizpi do rako a panaralayan a kapakowbot na rana amvitkeh so kataotao na lalavicinen do kayo. 
MAT,27,6,"O panipanirsirngen no mapatanatanang so nakem da si Ama ta do to am peysinsinmowen da rana o nizpi. Maniring sira am, ""Ngina no inawan na ya. Am ori o ji palovoci sya do kingking a itoro ji Ama ta do to, ta marahet."" "
MAT,27,7,Meykaygi sira am akmey yasa sira ommya so kasazang da do nihakawan no meyteytanatana tao a mangay da bobwan no ji macikeylyan jira tao. 
MAT,27,8,"So na todangai sicyaikwaya no yada pancyan no nihakawan ori a ""Nivoyogan no rala no tao."" "
MAT,27,9,"O vazay rana ya am yatodey mangononong do mina ciring no panoyonoywan na so ciring ni Ama ta do to a meyngaran so Yedimi. Ta maniring am, ""Nyahap da o atlo a poo (30) a nizpi a nipamnekan da no Isedi a ipalit da so inawan no tao, "
MAT,27,10,"a nipamalit da so nihakawan no meyteytanatana tao. Ori rana am nakenakem na jyaken ori ni Ama ta do to."""
MAT,27,11,"Yangay da si Yeso do tangain ni Pilato. Maniring jya am, ""Manngwa, panirsirngen da imo no tao do Yotay?"" Maniring si Yeso am, ""Noon, manoyong ori."" "
MAT,27,12,O iraherahet da sya no panipanirsirngen no mapatanatanang so nakem da si Ama ta do to a kano kamanrarakehan am abo nipasapa na ni Yeso. 
MAT,27,13,"Maniring si Pilato jya am, ""Yabo cicilwan mo do da iraherahet jimo a vazay ang?"" "
MAT,27,14,Akman sang ta abo o asa ka ciring a pasapahen na ni Yeso. Ori o nisavasavakan na nya ni Pilato.
MAT,27,15,Mangday do Iyeci o kato na mangozayan jya no panirsirngen do pamnekan da no tao a mapasaway so asa ka nyaneban da tao. 
MAT,27,16,No kanang am amyan so asa ka nyaneban da meyngaran so Palapa katenngan da ori no tao a tey marahet so iyangay. 
MAT,27,17,"Nimalovot o aro a tao. Maniring si Pilato jira am, ""Sino nyo kakzeben a pasawain ko. Si Palapa o pasawain ko an? No si Yeso a ipanci da Misayya o pasawain ko."" "
MAT,27,18,Katenngan ni Pilato o nyahapan da si Yeso a itoro jya do keynanahet da nya.
MAT,27,19,"Pacicin ni Pilato am manovoy o mavakes na so tao a mangay manci nya jya so kaji na manaptan do abo so kararatan a tao, ta tey manganyahey o tatateynep na. "
MAT,27,20,Am kapasozisozi da so aro a tao no panipanirsirngen no mapatanatanang so nakem da si Ama ta do to a kano kamanrarakehan a manci ni Pilato a mapasaway si Palapa a kawakwak da si Yeso. 
MAT,27,21,"Maniring si Pilato jira am, ""Sira rana o yararwa eya am sino jira ya o apyapyahen nyo a pasawain ko."" Maniring sira am, ""Si Palapa."" "
MAT,27,22,"Maniring jira si Pilato am, ""Kongwen ko so wanjin si Yeso a da ipanci no tao a Misayya."" "
MAT,27,23,"Maniring sira o aro a tao am, ""Padketen do jyojika."" Maniring si Pilato am, ""Ikongo na mina vazay a marahet."" Meyratateng am ikeykavevek da amlololos no aro a tao a manci no kapadket sya do jyojika."
MAT,27,24,"Ileylamdamen na sira ni Pilato am katenngan na rana o kabo na rana no pasapahen na jira ciring, ta ikanyahey na kapeyzavozavoz da no aro a tao. Meyratateng am mangap so ranom a pangain na do tangain no aro a tao a kapavanaw na. Maniring am, ""No si mawakwak ya am cyaha, ta beken a raraten ko, ta monganay jinyo."" "
MAT,27,25,"Karahan am akma sirey asa o tao a manci no, ""No si mawakwak o tao ori am cyaha, ta monganay jyamen a kano sivosivovoong namen o mapeyraraten sya."""
MAT,27,26,Meyratateng am pasawain na ni Pilato si Palapa a kapanci na rana no tao a somipsipzot ji Yeso a katoro na rana nya jira a padketen do jyojika.
MAT,27,27,O imong ni Pilato a itaysang no Loma am yangay da na si Yeso do pantaw no vahay ni Pilato a limoten. 
MAT,27,28,"Meyratateng am opsowen da o ayob ni Yeso a kapayob da jya so akmey ayob no panirsirngen, "
MAT,27,29,"kapamalikawag da so tazici a pasakopen da jya a kapakemkem da sya do wanan na so vazit a kapeylilitod da do tangain na meykeykaming nya. Maniring sira am, ""Makapintek a Panirsirngen da no tao do Yotay,"" "
MAT,27,30,a kacicipa da jya a sipsipzotan no vazit so oo. 
MAT,27,31,Teyka da peyyaliliman am opsowen da o nipeyyayob da sya akmey ayob no panirsirngen a kapayob da rana so meyngongyod a ayob na a kangay da rana mapadket sya do jyojika.
MAT,27,32,"Makowbot sira am makasinmo sira so tao do Cidinay a meyngaran so Simong. Karahan am gacigatan da somabway no jyojika ni Yeso, "
MAT,27,33,a kangay da nya do meyngaran so Keketa. O peypeypangayan na am Yanga no oo no tao. 
MAT,27,34,Meyratateng am mangap sira so nipazavozan da so kosozi a makopad a ranom a ipeyyop da si Yeso. Am mina kataham na jya a ji na niyop. 
MAT,27,35,Padketen da rana si Yeso do jyojika am macipangoyongoyot sira amvonong so mina ayob na.
MAT,27,36,Karahan am amlisna sira do dang a omzat jya. 
MAT,27,37,"Amyan so nivatvatkan da do kayo a nipayoray da do jyojika a raraten na. O nivatvatkan da ciring am, ""Iya ya am Panirsirngen da no tao do Yotay,"" "
MAT,27,38,a kapazasing da so rarwa nimanakaw a tao do wanan na kado ozi na a padketen do jyojika.
MAT,27,39,O meyhatay jya tao am to da ligaligana o oo da mapasnesnek si Yeso. 
MAT,27,40,"""Ipanci mo asyo o kakava mo so rako a panaralayan a kapakatlo na araw no ipatnek mo sya. No ka manoyong a Anak ni Ama ta do to am avyay pala o kataotao mo. Peyhekas pala do jyojika."" "
MAT,27,41,"O panipanirsirngen da no mapatanatanang so nakem da si Ama ta do to a kano mangnanao no iwawalam ni Ama ta do to a kano kamanrarakehan am akman sang sira meykeykaming nya. Maniring sira am, "
MAT,27,42,"""Na mavyay o karwan no tao a na jyatenngi o kataotao na na avyain. No manoyong a Panirsirngen no Isedi am na ji meyhekasi do jyojika. Ta ori o anoyngan ta jya. "
MAT,27,43,"Na ipeyhanhan si Ama ta do to. Na ipanci o kataotao na Anak no Tao do to. No komwan am citahen ta pala. Manngwa, ala avyain na ni Ama ta do to an?"" "
MAT,27,44,Akman sang sira o yamacitazing jya do jyojika nimanakaw a tao a mapeyleylak sya.
MAT,27,45,Meyigen o araw am mina todakedep o teyrahem so atlo a ka vatvatek. 
MAT,27,46,"Ikatlo na ka vatvatek do makoyab am amlololos si Yeso. Maniring am, ""Idi, Idi, lama sapahetani."" O peypeypangayan na am, ""Mo Ama do to, mo Ama do to, mo peymakarwan jyaken."""
MAT,27,47,"Maniring sira o makamizing sya tao am, ""Na tawagan si Idiya."" "
MAT,27,48,Amyan so asa ka tao a mina to malalayo a mangay mangap so akmey tapaik a katahem na sya do makopad a ranom a kapalibed na sya do anaro a avyao a itoro ji Yeso a ipeyyop na sya. 
MAT,27,49,"Maniring sira o karwan no tao am, ""Nanalahen ta pala. Ala mai si Idiya mahap sya ang."" "
MAT,27,50,Ipirwa na kalolos ni Yeso am mazavat o inawan na.
MAT,27,51,No kanang am o bengbeng no rako a panaralayan a milakayob am mina todapising a kapeykanini na kapeykezi no pongow. 
MAT,27,52,So mina to na iwangi no heseb da a mina todavyai rana no amraralay ni Ama ta do to a tao. 
MAT,27,53,Mirwa mavyay si Yeso am karwan da o heseb da a mangay rana do Yelosaleng. So ikaro no tao a nimakacita sira ang. 
MAT,27,54,"Macita na no panirsirngen no itaysang no Loma kano kararay na nimamzat ji Yeso o nimeykanini a kano makakaday a vazay am manyahey sira. Maniring sira am, ""Yamanoyong ya Anak no Tao do to."""
MAT,27,55,Amyan dang so aro a mavakes a makacita sya a macyatovang jya. Sira rana am apo sira do Cyadidi a nimacihza ji Yeso a mapeyveyveken sya. 
MAT,27,56,O amyan do dang am Matelyan Madiya kano asa ka Madiya a ina da Yake a kani Yoseyvo a kano mavakes ni Sipitay.
MAT,27,57,Maseyrem rana am amyan so meynakem a tao a nimapo do Adimatay a meyngaran so Yoseyvo. Iya rana am nimacinanao ori ji Yeso. 
MAT,27,58,"So nyangay na ji Pilato a manci no kakas na so kataotao ni Yeso. Karahan am manovoy si Pilato so lamlamsoy na a manci no kapya na mangay da hapen no kataotao ni Yeso, "
MAT,27,59,"a kahap na rana sya ni Yoseyvo a kapongos na jya no malavang a milakayob, "
MAT,27,60,"a mey pakakasahen do nidokdokan da rako a mao a akmey azcip. Ori rana am vayo pa ori a nidokdokan na, a kalolog na so rako a vato a pazevngen na do ngoso na a kangay na rana. "
MAT,27,61,Si Matelyan Madiya kano asa ka tao a meyngaran si Madiya am amhezsad sira do katovangan no ngoso no heseb ni Yeso.
MAT,27,62,Ikadwa na araw am araraw no ipeywalam no tao do Yotay. O panipanirsirngen no mapatanatanang so nakem da si Ama ta do to a kano tao a macyagom do Vadisay am mangay sira ji Pilato. 
MAT,27,63,"Maniring sira am, ""Mo maran, namen pa manakem o ciring no yamangalalas a tao no kavyay na pa manci no, 'Ikatlo na araw am mavyay ko pa.' "
MAT,27,64,"Am ori o pancyan mo no tao a makapzat do heseb na so katlo araw a kaji da makatakawan so kataotao na no macinanao jya, ta todey mancyan do tao o kanimirwa na mavyay. Ta manginanawa o ciring da a malalas pa kano ciring na no kakwa."" "
MAT,27,65,"Maniring jira si Pilato am, ""Palolo kamo so mamzamzat a itaysang kapakapya nyo a mamzat do heseb na."" "
MAT,27,66,Karahan am pangayan da so itovil da jya do vato a somengseng do ngoso no heseb na a kato da rana vezedan do dang no itaysang a mamzat do heseb na.
MAT,28,1,Madagdag do niciyo do nikavitos no ipeywalam no tao am meyheza sira Matelyan Madiya kano asa ka tao a meyngaran si Madiya mangay do heseb ni Yeso a mangay tomita sya. 
MAT,28,2,"Makarahan am to meykanini a kapeygegcin no tinsi ni Ama ta do to a apo do teyngato a kalolog na no rako a vato a nipasengseng da do heseb na, kalisna na jya. "
MAT,28,3,O kataotao na am to maniray. O talili na am akma raney otab no awa so kalavalavang. 
MAT,28,4,Pandan da rana amzikzik a manyahey no mamzat do heseb na tao. So nikazyazikaz da do teyrahem a akmey nimawakwak a tao. 
MAT,28,5,"Maniring o tinsi do mavavakes am, ""Ji kamo anyahey. Ko katenngan inyo a yakomala si Yeso a nipadket da do jyojika. "
MAT,28,6,"Yarana ji ngyan do jya, ta na nipangononongan o ciring na a yanimirwa rana yamavyay. Sijya kamo a kacita nyo so yada nipangayan sya, "
MAT,28,7,"a kangay nyo na manci nya do macinanao jya, ta yarana nimirwa mavyay. So ipanmanma na mangay do Cyadidi a ka ninyo. Cyaha, ta to nyo na cita do dang. Peyyanen nyo do onowned nyo o ko nipanci jinyo a ciring ang."""
MAT,28,8,Karahan am meybebezbezan sira komaro rana do heseb na ang. No mangay kasaray da am mangay kanyahey da a malalayo a mangay do macinanao jya. 
MAT,28,9,"Meyratateng am to da cita si Yeso do rarahan. Maniring jira am, ""Kokay kamo."" Am ori o nipeypanam da mangay a omyapet so ai na amraralay nya. "
MAT,28,10,"Maniring jira si Yeso am, ""Ji kamo anyahey. Angay kamo na kapanci nyo nya do karwan nyo a mangay do Cyadidi. Cyaha, ta macita da yaken do dang."""
MAT,28,11,Amyan pa sira do rarahan o mavavakes am o tatasa jira do nimzat do heseb na itaysang am nimangay sira do ili a kapanci da no niyapoyapwan no vazay na ni Yeso do panipanirsirngen no mapatanatanang so nakem da si Ama ta do to. 
MAT,28,12,Teyka sira meysirisiring o panipanirsirngen no mapatanatanang so nakem da si Ama ta do to a kano kamanrarakehan da no tao do Yotay am ipanta da sira so aro a nizpi. 
MAT,28,13,"Maniring sira am, ""Si maniring kamo am, 'O macinanao ji Yeso am sira nimai no kamahep a da katayo so kataotao ni Yeso do namen itkeh.' "
MAT,28,14,"Cyaha, ta si mamizing no panirsirngen am yagom namen inyo kaji na oyyan ninyo."" "
MAT,28,15,Meyratateng am ahapen da o nizpi no itaysang. So to da mangozai do ciring da. O akman rana sang a ciring am yatodavangovangon a yada peyyamyamizngan no tao do Yotay a yato ngai sicyaikwaya.
MAT,28,16,Makaranes sira o asa so ikakarwan a macinanao jya do Cyadidi am mangay sira do nipamnekan ni Yeso a angayan da tokon. 
MAT,28,17,Macita da si Yeso am meylilitod sira amraralay nya. Am tatasa pa jira o mapeykarwa pa so onowned. 
MAT,28,18,"Omasngen jira si Yeso am maniring jira am, ""Na rana nimimin ni Ama ta do to o oyowyat do teyngato a kado teyrahem a yanitoro jyaken. "
MAT,28,19,"Am ori o yangay nyo do peycyamahamahatawan na a mapanop so tao a omanoyong jyaken, a kahap nyo so ngaran ni Ama ta do to a kano Anak na kano Seyzi a tomaktak jira, "
MAT,28,20,"a kananao nyo sira a omahap so makakaday a yako ninanao jinyo. Am manakem nyo o kaji ko macisyayan jinyo a mangay do kaidan no karawan."""
MRK,1,1,O Mapasaray a Ciriciring na ni Yeso Kizisto a Anak na ni Ama ta do to am oya o niyapoyapwan na. 
MRK,1,2,"O panoyonoywan na so ciring ni Ama ta do to a tao a meyngaran so Isayya am maniring do nivatvatkan na vakong am, ""Cita pala o yako tovoin a meylimwang no ciring ko an. Iya rana ori am mamanong nimo a meywadwad so rarahan mo."
MRK,1,3,"Amyan so tao a omlololos do kabwan no nihakawan no tao a manci no, 'Inyo rana am wadwadan nyo o rarahan no Panirsirngen ta, ikatazineng na rana no pangonongan na.'"""
MRK,1,4,"So niyan na ni Yowani do kabwan no nihakawan no tao a manaktak so tao a kapangnanao na. Maniring am, ""Karwan nyo o peyraratenan nyo a kataktak ko jinyo. Ta ori o vonasan na sya ni Ama ta do to so raraten nyo."" "
MRK,1,5,Aro tao a nimapo do peycyeylilyan na do Yotay a kado Yelosaleng a mangay do tangain na ni Yowani. Sira rana am ipanci da o raraten da. Am ori o nitaktakan na jira ni Yowani do ayo a meyngaran so Yotan.
MRK,1,6,Meyyayob si Yowani so niparing da a bobow no baka a kapeyyabtek na so kolit no baka a kakan na so zozon a kano maganinem a amyan do vahay no tapipi. 
MRK,1,7,"Maniring am, ""O manownowjyan pa ka nyaken am mowyowyat pa ka nyaken. Si meylologod ko a omovay so bedbed no tokap na am abo pacicingayan ko jya. "
MRK,1,8,"Ranom o ko itaktak jinyo. Am iya rana am taktakan na inyo no Seyzi."""
MRK,1,9,Makarahan am mai si Yeso a apo do Nasale a ili a macinapnap do Cyadidi kataktak na ji Yeso ni Yowani do ayo a meyngaran so Yotan. 
MRK,1,10,Meypapowpow si Yeso a apo do ranom am macita na o hanit a kacyangan. Makarahan am mangay maneyked jya o akmey hato rana Seyzi. 
MRK,1,11,"Makarahan am maciralay o ciring na ni Ama ta do to apo do teyngato. Maniring am, ""Imo rana am Anak ko imo a ko tey kaglaw. So sarayan ko nimo."""
MRK,1,12,So ji na nimeyyahahai ni Yeso a nitovoy no Seyzi do kabwan no nihakawan no tao. 
MRK,1,13,So niyan na dang so kasikapat (40) so araraw a littan ni Satan. So nipacizavoz na do omalalam do dang. Am keyyan no aro a tinsi a somidong sya.
MRK,1,14,Aneban da si Yowani am mangay si Yeso do Cyadidi a meylimwang no Mapasaray a Ciriciring na ni Ama ta do to. 
MRK,1,15,"Maniring am, ""Yarana makeykai o yana katalamozong ninyo ni Ama ta do to. Am ori o karwan nyo na do peyraratenan nyo a omanoyong do Mapasaray a Ciriciring na ni Ama ta do to."""
MRK,1,16,Mangonong si Yeso do pasalan no rako a meybebneng a ranom a ngaranan da Cyadidi am macita na o rarwa ka tao a mangahangahahap a meyngaran so Simong a kano kakteh na meyngaran so Antele a amzoyo no tawaz da. 
MRK,1,17,"Maniring si Yeso jira am, ""Macilolo kamo jyaken, ta nanawen ko inyo. So icyakma nyoy mangahahap a mapanop so tao."" "
MRK,1,18,Mamizing da am to da rana ngaroi o tawaz da macilolo ji Yeso.
MRK,1,19,Alikey pa o nyalaman na am macita na ni Yeso o anak na ni Sipitay a meyngaran so Yake a kano kakteh na si Yowani a rarwa a tomonod so nyayoma da tawaz do tatala da. 
MRK,1,20,Macita na sira ni Yeso am tawagan na sira. Makarahan am to da ngaroi o ama da kano lamlamsoy da do tatala da kapacilolo da ji Yeso.
MRK,1,21,Makaranes sira do ili do Cyapaynong am amyan si Yeso do peyneynozyan a mangnanao so tao do ipeywalam no tao. 
MRK,1,22,"Isavasavak da no makamizing so ciring na ni Yeso o ipangnanao na. Ta tey rako oyowyat na no ipangnanao na, do kapacitarek no ipangnanao na kano aro a mangnanao no iwawalam ni Ama ta do to a tao."
MRK,1,23,No kanang am amyan so kovotan no kalamsoyan ni Satan a tao a mai do peyneynozyan. 
MRK,1,24,"Maniring a amlololos am, ""Imo a Yeso a tao do Nasale am ikongo mo kakzeben jyamen. Mo yamen balinasen? Ko imo katenngan. Imo am na nitovoy imo no Tao do to a tey yapya so nakenakem a tao."" "
MRK,1,25,"Am ori o nioyyan na nya ni Yeso. Maniring am, ""Ji ka meyzezyak. Pakowbot rana do kataotao na."" "
MRK,1,26,Makarahan am mina to na pazikzika o tao ang no komovot jya a kalololos na kapakowbot na rana do tao ang. 
MRK,1,27,"Isavasavak da no aro a tao. Am ori o nipeysingsingkad da manci no, ""Asyo o akman sya vazay. Abo pa o akman sya nimamizing ta a nanao. Asyo oyowyat na ori yato makavozwaw so kalamsoyan ni Satan ang. Na to ngamiznga pa no kalamsoyan ni Satan o ciring na ang."" "
MRK,1,28,Ori o nipeyrengarengayan da rana do ngaran ni Yeso do Cyadidi.
MRK,1,29,Karwan na o peyneynozyan ni Yeso am mangay do vahay da Simong a kani Antele. Macita ni Yake a kani Yowani am macihza sira mangay. 
MRK,1,30,"Ikongo do paingwaten na o icyarwa na mavakes ni Simong, am ori o to na ngirai. Makaranes si Yeso am ipanci da ji Yeso o ingingnen no mavakes ang. "
MRK,1,31,Ori o nyangay na tomita sya ni Yeso. Makarahan am pinanan na o lima na keyvangon na sya. Am ji na rana nipaingwat. Am ori o nipeyvangon na rana tomaotao sira.
MRK,1,32,Somipsip rana o araw do makoyab am yai da no aro a tao o meykeyngeyngen a tao a kano kovotan no kalamsoyan ni Satan a tao do tangain ni Yeso. 
MRK,1,33,So nikalovot no tao do ili a nimai. Ori o nipanicit da no aro a tao do pangengneban. 
MRK,1,34,"Makarahan am iwakwakan na rana sira o meykeyngeyngen a tao ni Yeso a kapya da rana. O komovot do tao a kalamsoyan ni Satan am nivozwaw na sira ni Yeso. Ji na mya sira o kalamsoyan ni Satan a meyzezyak, ta katenngan da o yapwan no oyowyat ni Yeso."
MRK,1,35,Ji pazngang do ikadwa na araw am mayokay si Yeso a kangay na do kabwan no tao a meynozi. 
MRK,1,36,O meyngaran so Simong a kano kararay na am kalahen da si Yeso. 
MRK,1,37,"Makala da am maniring sira am, ""Abo yaji ngala jimo."" "
MRK,1,38,"Maniring si Yeso am, ""Mangay tamo do teyhesa ka ili, ta ipeylimwang ko do dang o Mapasaray a Ciriciring na ni Ama ta do to, ta ori o ko nyai do karawan."" "
MRK,1,39,Makarahan am nikakaday ni Yeso o peyneynozyan do Cyadidi a peylimwangan no ciring na ni Ama ta do to a kavozwaw na so komovot do tao a kalamsoyan ni Satan.
MRK,1,40,"Amyan so asa ka tao a omlabyab so kataotao a mangay do tangain ni Yeso a meylilitod a mapasyasi jya. Maniring am, ""No si apyahen mo am jyabo kaji na apyan no kataotao ko a."" "
MRK,1,41,"Ikarilaw na ni Yeso. Am ori o niparapongan na so lima na jya. Maniring am, ""Ko apyahen. So na rana ikapya no kataotao mo."" "
MRK,1,42,Ji nimeyyahahay o kataotao na mapya. 
MRK,1,43,"So nitovoyan na rana sya ni Yeso. O nipakoyokoy na pa jya am, "
MRK,1,44,"""Ji mo meylimwangan do tao an. Angay rana pacittan do mapatanatanang so nakem ta si Ama ta do to a kavalivaliw na so kataotao mo a kapangozay mo na do iwawalam ni Moyse a mapatanang so nakem mo si Ama ta do to. So anoyngan da jimo no tao a nimapya rana so kataotao."" "
MRK,1,45,Am makowbot o tao ori am to na rana meylimwangan do aro a tao. Am ori o ji na rana nimangai do ili ni Yeso. So niseysan na do siri no ili da. Ta jyates sira o aro a tao do peycyeylilyan na mangay komala sya.
MRK,2,1,"Makanateng do araraw am meysinaoli si Yeso a mangay do Cyapaynong. Katenngan da no aro a tao o keyyan na do asa ka vahay am, "
MRK,2,2,"meysilisilin sira o aro a tao a mangay ji Yeso. So nikabo rana no yanan da do vahay ang. Akman sang do ngoso no vahay. Ta manicit o tao. Mangononong si Yeso do aro a tao am, "
MRK,2,3,amyan so papat a ka tao a mangai so asa ka tao a ji makapeyvangon. 
MRK,2,4,"Ikongo do tey yaro o tao, am ori o ji da makaslislini a mangay nya do tangain ni Yeso, kato da rana ngalatan do atep no ji makapeyvangon a tao a kakabkab da so atep no vahay a katonton da so tao a mangay pazomtaden do yanan ni Yeso. "
MRK,2,5,"Macita na ni Yeso o kakdekdeng no onowned da am maniring do ji makapeyvangon a tao am, ""Yarana nimavonas, mo keypong, o raraten mo."""
MRK,2,6,O amlisna do dang a mangnanao no iwawalam ni Ama ta do to am ikazyak da. 
MRK,2,7,"""Asyo ori a jyaninig ni Ama ta do to a yato manci no akman sang a ciring. Si Ama ta do to saon o makavonas so raraten am."" "
MRK,2,8,"Mahaw na ni Yeso o onowned da. Maniring jira am, ""Ikongo nyo ikakman sang so nakenakem. "
MRK,2,9,"Masalisalit o kapanci ko no kavonas na rana no raraten no yameyngen eyto an? No apyapya o kapanci ko no, 'Peyvangon rana kapaciralay mo na do ititkehan mo a mangay rana.' "
MRK,2,10,"Ko ipacita jinyo o oyowyat ko a Nipamnekan na ni Ama ta do to a tao a manvonas so raraten no tao do karawan."" Makarahan am maniring do ji makapeyvangon a tao am, "
MRK,2,11,"""Ko ipanci jimo am, Peyvangon rana kahap mo rana so yamo nirayan a mangay do vahay nyo."" "
MRK,2,12,"So nipeyvangon na rana no tao a omahap so nirayan na a kapakowbot na rana. Pacimatan da no aro a tao am ori o nisavasavakan da nya a kazwazway da na si Ama ta do to. Maniring sira am, ""Namen pa jya nimakacita so akman sya vazay."""
MRK,2,13,Ipirwa na kangay ni Yeso do rako a meybebneng a ranom a ngaranan da Cyadidi am aro sira o tao a meylovolovot do tangain na. Am ori o ninanawan na sira. 
MRK,2,14,"Mangonong am macita na o mapeyvazay so deyking a tao. Iya rana am anak ni Alevey a meyngaran so Diwey a omlisna do torotorwan no deyking a vahay. Maniring jya si Yeso am, ""Macilolo ka jyaken an."" Makarahan am meytatanek rana si Diwey a kapacilolo na rana ji Yeso."
MRK,2,15,Mavitos o vazay ori am mangay rana koman si Yeso do vahay ni Diwey. No kano nang am aro sira o mapeyvazay so deyking a kano aro a meyraraten a tao a macihza jya. O karwan da am macihza ji Yeso a kano macinanao jya a kahahanghang da rana koman. 
MRK,2,16,"Macita da si Yeso no tao a macyagom do Vadisay a mangnanao no iwawalam ni Ama ta do to a macihanghang do meyraraten a tao am ahesen da rana sira o macinanao jya. Maniring sira am, ""Ikongo na ipacihanghang do mapeyvazay so deyking a kano aro a yameyraraten a tao ang."" "
MRK,2,17,"Mamizing na ni Yeso am nanawen na sira. Maniring am, ""O apya so kataotao a tao am ji da ngala o mangavavaw a tao an. Ta o meyngen a tao o komala so koysang. O peypeypangayan no ko nyai am beken a ko manara so ji meyraraten a tao. Ta o yameyraraten a tao am ori o yako nyai."""
MRK,2,18,"Ipisa am o macinanao ji Yowani a kano tao a macyagom do Vadisay am ji sira mangakaday no tomakatakaw amnakenakem si Ama ta do to. Maniring o tao ji Yeso am, ""Ikongo da ji mangakadai no yamacinanao ji Yowani a kano tao a macyagom do Vadisay. Am asyo sira o yamacinanao jimo a yamangakaday."" "
MRK,2,19,"Maniring si Yeso am, ""No macikaop pa do pamaringan da so kanen no matarek so vahay a mahakay am manngwa, koman sira o cinirara na tao an? Jyabo kaji da nganan do ipacihanghang na jira. "
MRK,2,20,Am no marateng rana o araraw a irakep da so mahakay ori am manoyong rana kaji da mangakadayan do kasinalaw da nya.
MRK,2,21,"""Abo tao a mapatapang so vayo a milakayob do adan a ayob. Ta ji macimangno. So ikapising no adan a ayob ang. So ikarakorako na pa no kazamitan na. "
MRK,2,22,"Abo tao a mangap so vayo a potaw cyo a paglowen do adan a kolit no baka, ta zombak. Am ori an o paglowan so vayo a potaw cyo do vayo a kolit no baka an."""
MRK,2,23,Ipisa kapeywalam no tao am mangonong si Yeso a kano macinanao jya do nihakawan a mogi. Am to sira mangoztod so aknatahen da no macinanao ji Yeso. 
MRK,2,24,"Maniring sira o tao a macyagom do Vadisay ji Yeso am, ""Adan rana o akman sang a vazay do ipeywalam no tao!"" "
MRK,2,25,"Maniring jira si Yeso am, ""Ikongo o mina vazay ni Tawey no kakcin na. Ji nyo pa nivilangan? No kano nang am makcin si Tawey a kano kararay na. "
MRK,2,26,"Am ori o nisdep da do raralayan da ni Ama ta do to a koman so nipatanang da myanpaw. No kano nang am panirsirngen no mapatanatanang so nakem da si Ama ta do to o meyngaran so Apiyata. O iwawalam ta am o mapatanatanang so nakem da si Ama ta do to am ori o koman so sang. Am nikoman si Tawey so nipatanang da kanen a katoro na pa nya do nimacihza jya tao do kakcin da."" "
MRK,2,27,"Maniring pa jira si Yeso am, ""O araraw no ipeywalam no tao am omaing jinyo a tao a ikapya nyo. Am beken a cinatazak nyo a tao o kahap nyo so makakaday a icicirawat nyo do ipeywalam no tao. "
MRK,2,28,"Am ori an o Nipamnekan na ni Ama ta do to a tao am iya o meymatmatngeh no ipeywalam no tao."""
MRK,3,1,Somdep do peyneynozyan si Yeso am amyan dang so asa ka tao a meykazakazain so lima. 
MRK,3,2,Tatasa ka tao o amnakenakem so kapeykala da so karatan ni Yeso a iraherahet da sya. Am ori o niyan da do katangked na tomita so vazay na do kaskad da ji Yeso a mangiwakwak so tao do ipeywalam no tao. 
MRK,3,3,"Maniring si Yeso do meykazakazain so lima tao am, ""Sijya do tangain ko."" "
MRK,3,4,"Makarahan am pacicin na sira o tomangay sya tao. Maniring am, ""Ikongo o yata ahahapan sya do ipeywalam no tao. Manngwa, apyapya o kapanidong so tao an? No apyapya o kaji mamyayan so tao. Avyain sira an? No wakwaken sira."" Mamizing da no aro a tao am abo meyzezyak. "
MRK,3,5,"Marahet o matamata na ni Yeso a tomita so aro a tao. Am ikeyngen na sira no onowned. Ta akman sira so veysen so onowned so kacigcigzang. Maniring rana si Yeso do meykazakazain so lima tao am, ""Zanet pala o lima mo."" Zaneten na am todapya rana. "
MRK,3,6,Makowbot sira o tao a macyagom do Vadisay do peyneynozyan am meysirisiring rana sira kano Helotyan a tao do civtan da ji Yeso.
MRK,3,7,"Karwan na rana do dang ni Yeso a kano macinanao jya a mangay do rako a meybebneng a ranom a meyngaran so Cyadidi. Macita da sira no aro a tao am macihza sira. Sira rana am apo sira do Cyadidi a kado Yotay, "
MRK,3,8,a kado Yelosaleng a kado Itomiya kado katovangan no ayo a meyngaran so Yotan a kano meyvahay do Tayar a kado Siton a ili. O yai da no aro a tao a omrapong si Yeso am mamizing da abo so jya peyvazay. 
MRK,3,9,"Ikongo do tey yaro sira o tao, am ori o nipancyan na no macinanao jya meykala so vazangay, ta ihawa na o aro a tao somlin sya. "
MRK,3,10,"Ikongo do tey yaro o tao a niwakwakan na, am ori o ikatey yaro no meyngen a tao a mai do tangain na a mangay minan jya. "
MRK,3,11,"Macita da si Yeso no kovotan no kalamsoyan ni Satan a tao am meylilitod sira do tangain na kalololos da manci no, ""Imo rana am Anak na imo no Tao do to."" "
MRK,3,12,Am ioya na sira ni Yeso a mapatwaw so kanoyong na Anak ni Ama ta do to.
MRK,3,13,Mangay do asa ka tokon si Yeso am lovoten na sira o nipamnekan na tao do tangain na. So nikamimin da amrapong sya. 
MRK,3,14,"Pamnekan na sira o rarwa so ikakarwan na (12) am abneken na sira amlivolivon no ciriciring na. Maniring jira si Yeso am, ""Ko inyo nipamnekan a macikaop jyaken. So ko tovoyan jinyo a meylimwang no ciriciring ko. "
MRK,3,15,"So iyan na rana no oyowyat nyo a mamozwaw so kalamsoyan na ni Satan."" "
MRK,3,16,"Sira rana nipamnekan ni Yeso am si Simong. O nitoro na ni Yeso a ngaran na am si Pite, "
MRK,3,17,"a kano anak ni Sipitay a meyngaran so Yake a kani wari na meyngaran si Yowani. O ingaran na jira ni Yeso am Panici. O peypeypangayan na am akman so adey, "
MRK,3,18,"a kani Antele a kani Veydipo a kani Patolomaw a kani Matay a kani Tomase a kani Yake a anak ni Alevey a kani Tatay a kani Simong a macikagom do macioya do Loma a tao, "
MRK,3,19,a kano tao do Isecyadi a meyngaran so Yota a nimanazang ni Yeso.
MRK,3,20,Makaranes do vahay da si Yeso am mangay pa malovot o aro a tao do tangain na. Am ori o ji da rana makakakani ni Yeso a kano macinanao jya do kasanga da nira. 
MRK,3,21,Mamizing da o akman sang a vazay no inyapwan na kada wari na am naknakmen da o kangay da nya do vahay da. Ta mamizing da o ciring no tao a manci nya zomyak.
MRK,3,22,"Maniring sira o apo do Yelosaleng a mangnanao no iwawalam ni Ama ta do to a tao am, ""Beken a yana kovotan ya ni Satan a meyngaran so Peysepo? Am ori o yana to makavozwawi so kalamsoyan na ni Satan?"" "
MRK,3,23,"Makarahan am lovoten na sira ni Yeso o aro a tao do tangain na kapanci na nya jira so asa ka pehngehngayan na so ciring na a inanao na sira. Maniring jira am, ""Jyabo kapamozwaw ni Satan so kalamsoyan na. "
MRK,3,24,No maciraherahet sira so panyokodan o asa ka mahataw am jyabo kapya da. 
MRK,3,25,No maciraherahet sira o asa ka vahay so nakem am mangay kapeyvwak da asa ka vahay. 
MRK,3,26,No si manoyong si Satan a masiraherahet so panyokodan am mangay kasakeb da. 
MRK,3,27,Abo tao a tondep a mangay tomakaw so apzapzatan na no makapya meykalokal a tao. No si myan saon so makavaod so meykalokal a tao am ori saon o ipakatakaw na so apzapzatan na am.
MRK,3,28,"""To ko na macitangayan jinyo am o makakaday a raraten a kano marahet a ciriciring no tao am todamimin pa ori a mavonas. "
MRK,3,29,"Am o omraherahet so Seyzi na ni Ama ta do to am to rana meyyonong a akman sang a jyavonas. Ta o akman rana sang a raraten no tao am to rana meyyonong o akman sang."" "
MRK,3,30,O pancyan na no akman sang a ciring ni Yeso am amyan so tao a manci no kakovot da jya no kalamsoyan ni Satan.
MRK,3,31,Makarahan am mai sira o ina na kada wari na a meytatanek do pantaw. Am ori o nipanara da so tao a manci nya ji Yeso so kanimai da a komala sya. 
MRK,3,32,"Maniring sira ji Yeso o macitangked jya tao am, ""Sira amyan do pantaw sira ina mo a kada wari mo a yakomala jimo."" "
MRK,3,33,"Maniring si Yeso am, ""Sino o ina ko a kada wari ko."" "
MRK,3,34,"Maniring a tomita so amlisna do siri na tao am, ""Citahey kamo, ta sira rana ito am ina ko a kano kakakteh ko. "
MRK,3,35,"Ta o mahap so vazay ni Ama ta do to a tao am abneken ko a kakteh ko a ina ko."""
MRK,4,1,Mangnanao si Yeso do rako a meybebneng a ranom a meyngaran so Cyadidi am tey yaro sira o tao a meysilisilin do katangked na. Am ori o to na rana zagpici do vazangay a amlisna a kahatahataw na do meybebneng a ranom no vazangay. O aro a tao am meytatanek sira do pamsan na. 
MRK,4,2,"Makarahan am nanawen na sira no aro a ciring a pehngehngain na. Maniring jira am, "
MRK,4,3,"""Pakamizngen nyo an. Amyan so asa ka tao a mangay manokos. "
MRK,4,4,Manokos am amyan so zomsi do rarahan. Am mangay da toktokan no meyyasasalap. 
MRK,4,5,"O karwan na am zomsi do kavatovatwan am amlida, ta amyan so alikey a tana do dang. "
MRK,4,6,"No amdada o araw am mapseng do kaji na makayamotan, ta alikey o tana do dang. "
MRK,4,7,"O zomsi do katamtamkan na am tana amlida am ji malasi, ta kaongongan no aro a tamek. "
MRK,4,8,"O zomsi do apya so tanatana am apiya o kalidalida na a kapakapya na rana malasi. So iyan no malasi so sikatlo a ngarnan (30) a kano sikanem a ngarnan (60) a kano makapoo (100) so asi."""
MRK,4,9,"Maniring si Yeso am, ""Amizngen nyo an, peyyanen nyo do onowned nyo ori an."""
MRK,4,10,Maveyvow si Yeso am o niomamizing so ciring na tao am macihza sira do rarwa so ikakarwan a macinanao ji Yeso a mangay manahes no peypeypangayan na. 
MRK,4,11,"Maniring si Yeso am, ""O ji na nipatwaw pa peypeypangayan na no katalamozong na ninyo ni Ama ta do to am ipanci ko jinyo an. O karwan da no tao am nanawen ko sira no pehngehngayan ko so ciring ko. "
MRK,4,12,"Akman so ciring do Seysyo. Maniring am, 'Tana citacitahen da am akma dey jyacita. Tana amyamizngen da am ji da tenngi. Yabo da kasngesngenan jyaken. Makongo ko so wanjin a amvonas so raraten da.'"""
MRK,4,13,"Maniring jira si Yeso am, ""Nyo jyatenngi o ko pehngehngain a ciring ko? No si akman kamo so sang am jyabo kapakateneng nyo do karwan no pehngehngayan ko so ciring ko a. "
MRK,4,14,O na ipanokos no tao ori am ciriciring na ni Ama ta do to. 
MRK,4,15,O nizomsi do rarahan am kapalangayan ori no tao a ji meyyahahay so nimamizing a ciring na ni Ama ta do to ahapen ni Satan do onowned da. 
MRK,4,16,O nizomsi do kavatovatwan am akman ori so tao a masaray a omamizing so ciring na ni Ama ta do to. 
MRK,4,17,"Am ji makayamot o ciring na ni Ama ta do to do onowned da. No masazi da o alalaw da kano peyrarehtan da sira, do kahap da so nanao ni Ama ta do to am makeykai a mablis o onowned da. "
MRK,4,18,"O nizomsi rana do katamtamkan am tana amizngen da o ciring na ni Ama ta do to am, "
MRK,4,19,"ji makapalasi, ta masanga sira no vazay da do karawan a kalita jira no peymeymasaodan da kano makakaday a ikeykakza da do karawan. Am ori o ikabengbeng no ciring na ni Ama ta do to do onowned da. "
MRK,4,20,"O nizomsi rana do apya so tanatana am akman so tao a omamizing so ciring na ni Ama ta do a meyngongyod a meyhanhan nya do onowned da. So icyakman da so aro so asi a kayo."""
MRK,4,21,"Maniring pa si Yeso am, ""Sino o mapangay so zampo do teyrahem no ireyrayan. Ji na pangaya o zampo do pakacittan sya no tao a. "
MRK,4,22,"Abo ji meytotwaw a matayo a vazay. Akman sang, ta tana nyo jyatenngi sicyaikwaya o nanao ko jinyo am cyaha, ta katenngan nyo rana no makwa. "
MRK,4,23,"Amizngen nyo an, peyyanen nyo do onowned nyo ori an."""
MRK,4,24,"Maniring pa jira am, ""Peyyanen nyo do onowned nyo o yanyo nimamizing a ciring. O ahahapan nyo sya do icyatatao nyo am akman sang o ahahapan na sya jinyo ni Ama ta do to. So ikarwaro na pa no itoro na jinyo a yarana omamizing so nanao na ni Ama ta do to. "
MRK,4,25,"Am ori o pakamizngan nyo sya an. Ta o mamizing so ciring na ni Ama ta do to am arwaro pa o makarapa jira ciring. Am o ji ngamizing so ciring na ni Ama ta do to am tana myan so alikey a katenngan da am to meykabobo jira ori."""
MRK,4,26,"Maniring pa si Yeso am, ""O italamozong ni Ama ta do to am akman so manokos a tao. "
MRK,4,27,Mitkeh do mahep a kayokay na do maraw am ji na tenngi o ilida na rana no nitokos na. 
MRK,4,28,O tana am mapalida so makakaday a nipamowa na. No apiya rana o kalidalida na am mapka rana no asi na a kazako na rana. 
MRK,4,29,"No mazako rana o nimowa na am langin na rana no mapeymowamowa sya no ingiten, do kazako na rana no mowamowa na."""
MRK,4,30,"Maniring si Yeso do pacicyan na sira am, ""Akman so wanjin o italamozong na ni Ama ta do to. Ikongo pehngehngayan ta sya. "
MRK,4,31,"O italamozong ni Ama ta do to am akman so vettow no nappa so kalikelikey. No pamowahen no tao do tana am, "
MRK,4,32,"amlida rana no kadadayan no araw. No omlida rana ori am abo makataha so sang a nappa so karakorako a mangay da peyvahayan no meyyasasalap."""
MRK,4,33,Aro o akman sang a payyaingen na ni Yeso a ciring na a inanao na so tao. To na mangozai o katenngan da no tao a inanao na sira. 
MRK,4,34,No myan do kalwalovotan am nanawen na sira no pehngehngain na a ciring. No maveyvow si Yeso a kano macinanao jya o pancyan na no peypeypangayan no nanao na.
MRK,4,35,"Do ahep na no kasaraw am maniring si Yeso do macinanao jya am, ""Mangay tamo do katovangan no rako a meybebneng a ranom eya."" "
MRK,4,36,Makarahan am karwan da o aro a tao. Am nimanmanma rana si Yeso a nisomakay do vazangay. Mangay rana sira am amyan so karwan no vazangay a macizavoz jira. 
MRK,4,37,Makarahan am to na ngirasa sira no rako a pagpag. Am ori o nipeykabkas na rana. Makarahan am lokolokongan na rana o vazangay da kaji na rana a tengpahan no vazangay da. 
MRK,4,38,"No kanang am amyan do maoji na si Yeso a tomangen so oo na mitkeh. Am ori o niyokayan da sya. Maniring sira am, ""Mo Mangnanao, tamo na marahet. Manngwa, ka jyalaw?"" "
MRK,4,39,Meyvangon si Yeso am sirsirngen na rana o pagpag a kano paopaong na. So ji na nimeyyahahai a meyhanahanang. 
MRK,4,40,"Maniring rana si Yeso do macinanao jya am, ""Ikongo nyo ikanyahey. Nyo ji meyhanhanan si Ama ta do to?"" "
MRK,4,41,"Mamizing da am yeyyak da. Maniring sira do kadwan jira am, ""Sinosino ya, na to ngamiznga pa no pagpag a kano abkas."""
MRK,5,1,Mangay sira do katovangan no rako a meybebneng a ranom a meyngaran so Cyadidi. Do dang rana am ili da no tao do Kelasen. 
MRK,5,2,Kapakaranes ni Yeso do pamsan na am makasazi so tao apo do kanitwan. O tao rana am kovotan no kalamsoyan ni Satan. 
MRK,5,3,Amyamyan ori do kanitwan. Abo makataid do tao ang. Tana vaoden da no vahalang am ji da vaod. 
MRK,5,4,Ta to na zavazavata o ivaod da sya. So ikabo no tao a makavaod sya. 
MRK,5,5,Mangday so araw o kalololos na do kanitwan a kado taketakey a kapangap na so vato a izaza na so kataotao na.
MRK,5,6,"Macita na si Yeso do marai pa am malalayo a mangay a kapeylilitod na do tangain ni Yeso, "
MRK,5,7,"a kalolos na. Maniring am, ""Ikongo mo gogadan nyaken, mo Yeso a Anak no ney manokdwan na Tao do to. Ko ipanci do Tao do to o kaji mo pasingsingtan jyaken."" "
MRK,5,8,O pancyan na no nang am nipanci na ni Yeso o kapakowbot na rana no kalamsoyan ni Satan do kataotao na.
MRK,5,9,"Maniring si Yeso am, ""Sino ngaran mo."" Maniring am, ""O ngaran ko am Si Malavong, ta namen malavong."" "
MRK,5,10,To mapasyasi ji Yeso a manci no kaji na vozwawan sira do dang. 
MRK,5,11,No kanang am amyan do tokon so aro a kois a meykoskos. 
MRK,5,12,"Maniring o aro a kalamsoyan ni Satan a mapasyasi ji Yeso am, ""To mo rana novoya yamen do aro a kois ang a kangay namen a komovot jira."" "
MRK,5,13,Makarahan am apyahen na sira ni Yeso. Am ori o nipakowbot da na do kataotao na no tao ang a kangay da komovot do aro a kois. Ala adwa zivo (2000) o kois a nikomsoz do alalasyas a kangay da mehmes do rako a meybebneng a ranom a kamimin da mawakwak.
MRK,5,14,Mina tongsoz rana o tomita so kois a tao kangay da na do ili a meylimwang no akman sang a vazay. Mamizing da no aro a tao am meypakokowbot sira tomita so vazay ang. 
MRK,5,15,"Makaranes sira ji Yeso am macita da o nikovotan no aro a kalamsoyan ni Satan a amlisna do dang a apiya rana so ayob a makownong rana do nakenakem na. Am ori o nikarahet da so onowned a to rana nyahey, ta tey arako oyowyat ni Yeso. "
MRK,5,16,O nimakacita so nikovotan a tao a kano nikomsoz a kois am ononongan da rana do aro a tao o panpandan na. 
MRK,5,17,Am ori o nipancyan da rana ni Yeso a komaro do dang.
MRK,5,18,Zomagpit do vazangay si Yeso am mangay mapasyasi ji Yeso o nikovotan a tao a manci no kapehza na sya. 
MRK,5,19,"Am ji na mya ni Yeso. Maniring jya am, ""Angay rana do vahay nyo a kapanci mo nya do zipozipos nyo so na mina vazay jimo ni Ama ta do to a yamarilaw nimo."" "
MRK,5,20,"Mangay rana o tao ori am ipeylimwang na rana o ngaran ni Yeso do ngaranan da Meykasa ngarnan a ili, do kanimvozwaw na rana so kalamsoyan ni Satan do kataotao na. O makamizing sya aro a tao am isavasavak da o akman sang a vazay ni Yeso."
MRK,5,21,Somakay si Yeso do vazangay am mangay do katovangan no rako a meybebneng a ranom. Makaranes am meylovolovot o aro a tao do tangain na. 
MRK,5,22,Amyan do dang so asa ka meymatmatngeh no peyneynozyan a meyngaran so Yalo a nimacizavoz do aro a tao. Macita na si Yeso am mangay meylilitod do tangain ni Yeso a mapasyasi jya. 
MRK,5,23,"Maniring am, ""Yatey makdeng o ingingnen no anak ko a mavakes. Mangay mo pa parapongen o lima mo jya keywakwak mo jya kapya na rana."" "
MRK,5,24,Makarahan am macihza si Yeso jya mangay. Aro tao a meysilisilin a macihza jya.
MRK,5,25,Amyan do dang so asa ka mavakes a makadwa so icyarwa (12) so awawan a to makaliliw so kataotao na gomcin no rala. 
MRK,5,26,"Nipasowsow na o kangangay na do pangavavawan am ji na apyan no ingingnen na, ta ipeypeyparahet na. "
MRK,5,27,Mamizing na o vazay ni Yeso am ori o nipacislin na do aro a tao a kangay na do likod ni Yeso a minan do talili na. 
MRK,5,28,"O nakenakem na am, ""No si pinanan ko o ayob na am jya todapya rana o kataotao ko a."" "
MRK,5,29,Makarahan am mina todapya rana o kataotao na do pakaliliwan na sya. 
MRK,5,30,"Am to na rana tenngi ni Yeso o oyowyat a makowbot do kataotao na. Am ori o nipaolyan na so mata na do aro a tao. Maniring am, ""Sino yaminan do ayob ko ang."" "
MRK,5,31,"Maniring sira o macinanao jya am, ""Mo panangangayan nya. Mo jyacita o aro a tao a meysilisilin a mangay jimo? Mo kapanahes no niminan jimo."" "
MRK,5,32,Am ori o nicittan na so sirisiri na. Cittan na so tao a niminan jya. 
MRK,5,33,Katenngan na rana no mavakes o kapya na rana no kataotao na am to rana zikzik a manyahey. Am ori o nipeylilitod na do tangain ni Yeso a manci no kaniminan na jya. 
MRK,5,34,"Maniring jya si Yeso am, ""Manganako, ka manoyong a yameyhanhan nyaken. Makapiya ka so onowned a mangay rana, ta yarana apya o ingingnen mo."""
MRK,5,35,"Ji pa vitos o ciring ni Yeso am mai o tao apo do vahay ni Yalo. Maniring sira ji Yalo am, ""Ji mo na mancyan si Yeso, ta yarana nimawakwak o anak mo."" "
MRK,5,36,"Am ji na ngazidan ni Yeso o ciring da. Maniring rana si Yeso do meymatmatngeh no peyneynozyan am, ""Ji ka nyahey. Anoyngan mo yaken."" "
MRK,5,37,Makarahan am palolwen na si Pite a kani Yake a kano kakteh na ni Yake a meyngaran so Yowani a mangay. Am ji na mya ni Yeso o tarek a tao a macihza jya.
MRK,5,38,Makaranes sira do vahay no meymatmatngeh no peyneynozyan am macita na sira o aro a tao a meykabakabayo a omlavi jya. 
MRK,5,39,"Somdep si Yeso am maniring jira am, ""Ji kamo lavi, ta yamitkeh. Nimakongo kwan nyo."" "
MRK,5,40,Mamizing da o ciring ni Yeso am no mangay o kaming da am mangay o kapeyoyaoya da. Makarahan am powboten na sira ni Yeso o aro a tao. O inyapwan na kano tatlo a macinanao jya o amyan do sahad na. 
MRK,5,41,"Makarahan am ahapen na o lima no kanakan. Maniring jya am, ""Tadita komi."" O peypeypangayan na no nang am, ""Ko ipanci imo a meyvangon, manganako."" "
MRK,5,42,Makarahan am meyvangon rana o kanakan a kalam na rana. No kano nang am adwa o ikasikarwa na no kakawakawan na no kanakan ang. So nipeyzokaban da no vazay ang no inyapwan na. 
MRK,5,43,"Maniring jira si Yeso am, ""Ji nyo meyvehvehyan do tao o akman sang a vazay,"" kapanci na rana nira a mantan nya so kanen na."
MRK,6,1,Karwan na ni Yeso do dang am meysinaoli a mangay rana do ili da a kapacihza da jya no macinanao jya. 
MRK,6,2,"Marateng rana o ipeywalam no tao am mangnanao si Yeso do peyneynozyan. Aro tao a somavasavak no nimamizing da ciring ni Yeso. Maniring sira am, ""Do wanjin na nipakamizngan so sang. Sino yamanta nya so teneng na ang. Asyo ori yato makapeyvazay so mapeyzokab a vazay. "
MRK,6,3,"Beken a ori o meykeykawaz a tao asyo? Beken a iya o anak ni Madiya asyo? Beken a kaka na ni Yake a kani Yoseyvo a kani Yota kani Simong ori asyo? Da kapeyvahay do jya no wari na mavakes eya am."" Makarahan am ikaoya da na si Yeso. "
MRK,6,4,"Maniring jira si Yeso am, ""O panoyonoywan na ni Ama ta do to so ciring na tao am ikanig da sira no tao do peycyeylilyan na. Am kolalahen da sira no pacikeylyanan da kano pacivahayan da tao."" "
MRK,6,5,Am ori o ji na nimapeyvazai so mapeyzokab a vazay do ili da. So nikapereh no tao a niparapongan na so lima na a omiwakwak jira. 
MRK,6,6,"Am ori o nyeyyakan na nira, ta ji sira manganoyong o aro a tao. So ji na nimacimazai do kalivolivon na do peycyeylilyan na mangnanao so tao."
MRK,6,7,Nilovot na sira o rarwa so ikakarwan a macinanao jya kateyrararwa da tovoin a kapanta na nira so oyowyat da ipamozwaw da so kalamsoyan ni Satan a komovot do tao. 
MRK,6,8,"Maniring jira am, ""No mangay kamo am sisikod nyo o palolwen nyo. Ji kamo mapalolo so kanen nyo am nizpi nyo. Ji kamo meyyaomas. "
MRK,6,9,"Apya o kapeytokap nyo. Ji nyo peytapila o ayob nyo."" "
MRK,6,10,"Maniring pa jira am, ""No makaranes kamo do asa ka ili am no masaray o tao a tomaotao jinyo am to kamo na ngisan do vahay da. No mangay kamo rana am ori o karwan nyo jira. "
MRK,6,11,"No mangay kamo do vahay da a kaji da raralayan ninyo a taotawwen a ji da ngamiznga so ciring am to nyo na ngaroi sira katoktok nyo so domket do ai nyo a tana, ta tovilan nyo jira meyraraten a tao a ji mamlis so nakenakem."" "
MRK,6,12,Makarahan am mangay rana sira o macinanao ji Yeso a meylimwang no ciring na ni Ama ta do to a kavavaga da do aro a tao a mamlis rana komaro do peyraratenan da. 
MRK,6,13,Aro o nivozwaw da a kalamsoyan ni Satan a komovot do tao a kakoris da no haneng do meyngen a tao. So nikaro no niwakwakan da meyngen a tao.
MRK,6,14,"Mamizing no panirsirngen a meyngaran so Helote o aro a vazay ni Yeso a meylimwang rana do peycyeylilyan na. Maniring sira o tao am, ""Iya o nimanaktak a meyngaran so Yowani a yanimirwa mavyay. Am ori o na ikatey mowyat a yamapeyvazay so mapeyzokab a vazay."" "
MRK,6,15,"Maniring pa sira o tao am, ""Iya rana am si Idiya."" So iyan no tao a manci nya akmey tao no kakwa a panoyonoywan na so ciring ni Ama ta do to. "
MRK,6,16,"Mamizing na o ciring ori no panirsirngen a meyngaran so Helote am maniring am, ""Iya asyo o nimanaktak a si Yowani a nipotowan ko so oo a yarana nimirwa mavyay."""
MRK,6,17-18,O cinawakwak na ni Yowani am o panirsirngen a meyngaran so Helote am to ney mehsa o mavakes no kakteh na a meyngaran so Veydipo. O ngaran no mavakes am si Helotiya. Masangib si Yowani a mazyak nya do kato ney papenan so kahanghang na no kakteh na. Am ori o nipanovoy ni Helote so tao no kanang a omrakep si Yowani a kangay da nya do pamemtengan. 
MRK,6,19,"Si Helotiya rana am to na peyyana do onowned na o oyyan na ni Yowani. Am ori o naknakman na so kawakwak na sya. Am ji na pakongo, "
MRK,6,20,ta ikanig na ni Helote si Yowani. Ta abo karatan na. Am ori o ji na gogaji nya. Ta ikakza na amizngen o ipangnanao ni Yowani. Am mangday no amizngen na o ipangnanao ni Yowani o kaji nangnedan so ninyakan.
MRK,6,21,Marateng o araraw no cinatazak na tao ni Helote am naknakmen na rana ni Helotiya o kalita na ji Yowani. Makarahan am manaotao si Helote so aro a meynakem a tao a kapazagom na so panipanirsirngen da no tao do Cyadidi. 
MRK,6,22,"Makarahan am ipanci na ni Helotiya o anak na mavakes a maganam. Ikakza ni Helote a kano tao na o ganam na. Maniring si Helote do maganam a mavakes am, ""No si amyan so amin mo jyaken am cyaha, ta itoro ko jimo."" "
MRK,6,23,"Maniring pa am, ""Tana amin mo jyaken o kakteb no pongso ta ya am jyabo kaji ko norwan nya jimo a."" "
MRK,6,24,"Makarahan am mangay na ahesen o ina na no mavakes ang. Maniring ji ina na am, ""Ikongo amin ko."" Maniring o ina na am, ""Oo no nimanaktak a si Yowani."" "
MRK,6,25,"Meysinaoli o mavakes do panirsirngen a si Helote a manci nya jya. Maniring am, ""Ji mo peyyahahaya o oo no nimanaktak a si Yowani a pangain do kakanan a itoro jyaken."""
MRK,6,26,"Mamizing na o ciring na no panirsirngen am ikeyngen na no oo. Am ji na rana pakongo, ta nimamizing da rana no aro a tao o ipanma na ciring. Am ori o ji na makapeyolii so nakem na do mavakes ang. "
MRK,6,27,"Makarahan am ipanci na rana o lamlamsoy na mangay do pamemtengan a kapotow na ji Yowani, "
MRK,6,28,kapangay na so oo na do kakanan a yangay do anak ni Helotiya a mavakes kangay na rana ji ina na. 
MRK,6,29,Mamizing no macinanao ji Yowani o vazay da am mangay da pingsanan o kataotao na ni Yowani a kangay da rana mapakakasa sya.
MRK,6,30,Meysinaoli sira ji Yeso o nipamnekan na a omlivolivon no ciriciring na am ipanci da rana ji Yeso o mina vazay da no kapeylimwang da no ciriciring na. 
MRK,6,31,"Ikongo do tey yaro o tao, am ori o ikabo no ipeywalam da koman. Maniring si Yeso jira am, ""Sijya kamo a kangay tamo meywalam do kabwan no tao."" "
MRK,6,32,Makarahan am zomagpit sira do vazangay a kangay da rana do kabwan no tao. 
MRK,6,33,Am macita da sira no aro a tao am to da rana tenngi o angayan da. Am ori o nipanmanma da rana no aro a tao do peycyeylilyan a mangay do angayan ni Yeso a kano macinanao jya. 
MRK,6,34,Makaranes si Yeso do pamsan na am macita na o aro a tao akmey kagling a abo so omonong nira. Am ori o nikasyan na nira. Makarahan am nanawen na sira no aro a ciring.
MRK,6,35,"Maseyrem rana am mai sira o macinanao jya. Maniring sira ji Yeso am, ""Yatey mahep rana. Yabo pa do jya o panazangan. "
MRK,6,36,"To ta rana mancyan sira meysyasyay a kangay da do ili a mangay manazang so kanen da."" "
MRK,6,37,"Maniring jira si Yeso am, ""Pantan kamo sira so kanen da."" Maniring sira o macinanao jya am, ""Manngwa, ipanta mo yamen saon so meycyalaklaksa a nizpi a ipangap namen so kanen da myanpaw?"""
MRK,6,38,"Maniring si Yeso jira am, ""Angay pala cita yapira o yada nipalolo a myanpaw."" Citahen da am alima ka myanpaw a kano yadwa ka among. "
MRK,6,39,"Makarahan am ipanci na rana ni Yeso o macinanao jya mapeykapyapinpin sira do katamtamkan, "
MRK,6,40,kalisna da rana no aro a tao. So niyan dang no kakapowan (100) a tao do asa ka lipenpenan. Amyan so kakaliman (50) do asa ka lipenpenan. 
MRK,6,41,"Todahen na ni Yeso o alima ka myanpaw a kano adwa ka among am tangarahen na rana o hanit a kasaray na rana nya ji Ama ta do to, a kakcikcil na rana so myanpaw a itoro do macinanao jya. Makarahan am vonongen da rana sya do aro a tao. Akman sang o among a itoro na do macinanao jya. "
MRK,6,42,So nikamimin da rana nikoman a mabsoy. 
MRK,6,43,Peykakasahen da na no macinanao jya o atda da myanpaw a kano among am adwa pa o ikarwa na ka yala no nimapanpan. 
MRK,6,44,Vilangan da o mahakay a nikoman am kakaliman a ranaw (5000) sira.
MRK,6,45,Mavitos o vazay na am to na rana panma ni Yeso o macinanao jya a somakay do vazangay a mangay do Peysayta a ili. Ta tovoin na pa sira o aro a tao a mangay rana. 
MRK,6,46,Teyka na taitaiden o aro a tao ni Yeso am omangaz do tokon a meynozi. 
MRK,6,47,Mahep rana am makanavak o vazangay do rako a meybebneng a ranom am maveyvow pa si Yeso do tokon a meynozi. 
MRK,6,48,Macita na o macinanao jya mazikna komaod so vazangay a somangoz so yanan da ranom. Toda jyaraw am mangonong si Yeso do ranom a mangay do macinanao jya. 
MRK,6,49,Macita da no macinanao jya si Yeso a omalam do ranom am ipanci da anito. Am ori o nilololos da a manyahey. 
MRK,6,50,"So nikamimin da nimanyahey a makacita sya. Maniring si Yeso jira am, ""Ji kamo anyahey, ta yaken."" "
MRK,6,51,Makarahan am zomagpit rana do vazangay kapacioran na rana jira. Makarahan am mahanang rana. Am ori o nisavasavakan da nya no macinanao jya. 
MRK,6,52,"Ta tana nimacita da rana o kaniomabsoy na so aro a tao am ji da pa tenngi o ka Tao do to na ni Yeso, do kaji da makazaban sya no onowned."
MRK,6,53,Makarahan am makaranes rana sira do Kenisale. 
MRK,6,54,Meyhekas sira do vazangay am katovilan da rana si Yeso no aro a tao. 
MRK,6,55,Mamizing da si Yeso amyan dang am ori o nipeypalapalalayo da a mangay a mahap so meykeyngeyngen a tao do itkehan da a mangay nira do yanan ni Yeso. 
MRK,6,56,Tana mangay si Yeso do likta ili a tana mangay do rako a ili am mamimin o meykeyngeyngen a tao a peypangain da do rararahan. Ta si ori pa o ipakapinan da do ayob ni Yeso do ipeyhavas na. Ta o minan do ayob ni Yeso a tao am todapya rana sira.
MRK,7,1,O tao a macyagom do Vadisay a kano nimapo do Yelosaleng a mangnanao no iwawalam ni Ama ta do to am mangay sira do tangain ni Yeso. 
MRK,7,2,Macita da o macinanao ji Yeso a todangan a ji nimavanaw a ji nginara so tao a macyagom do Vadisay a mavanaw. 
MRK,7,3,Ta sira rana o tao a macyagom do Vadisay a kano tao do Yotay am to da vangovangona o icicirawat da no ineynapo da. O icicirawat no ineynapo da am no ji mavanaw am jyangan. 
MRK,7,4,O nisazangan a kanekanen am no ji ngoyasi am ji da nganna. So ikaro na pa dang no iwawalam da vangovangonen da do kowyas da do ininoman da kano kama da kano makakaday a kakakanan da.
MRK,7,5,"Am ori o pacicyan da si Yeso no tao a macyagom do Vadisay a kano mangnanao so iwawalam ni Ama ta do to. Maniring sira am, ""Ikongo da ji ngapi no macinanao jimo so icicirawat no ineynapo ta a yatodangan a yajya nimavanaw."" "
MRK,7,6,"Maniring si Yeso am, ""O ciring na ni Isayya jinyo a yatanwasiwasi am manoyong saon am. Ta maniring am, 'O aro a tao am da admadmain yaken no ciring da. Am onowned da am yameyparai jyaken."
MRK,7,7,"Da ipanci o ciring no tao a ciring ko. So yana ikabo no peypeypangayan no da kararalay nyaken.'"""
MRK,7,8,"Maniring si Yeso am, ""Nyo ikeykakza pa o icicirawat no ineynapo nyo a kano Ciriciring na ni Ama ta do to."""
MRK,7,9,"Maniring pa jira am, ""Yakamo tey mateneng a yatomaosya so Ciriciring na ni Ama ta do to, do yanyo kahahap so icicirawat no ineynapo nyo. "
MRK,7,10,"O ciring na ni Moyse jinyo am, 'Ikaglaw nyo a ikanig o inyapwan nyo.' Maniring pa am, 'Omavay so inyapwan na am to rana wakwaka.'"
MRK,7,11,"No kamo maniring am, 'No amyan so tao a manci nya do inyapwan na so, O ipakan jinyo am yako ipeykingking ji Ama ta do to.' "
MRK,7,12,No si myan so akman sang am ji na rana pakana o inyapwan na. 
MRK,7,13,"O akman rana sang a icicirawat nyo am na rasain o Ciriciring na ni Ama ta do to. So yana ikaro pa no yakman sang a vazay nyo."""
MRK,7,14,"Lovoten ni Yeso o aro a tao do tangain na am maniring jira am, ""Mamimin kamo a omamizing so ciring ko a kapakateneng nyo jya. "
MRK,7,15,O isovo a kanen am ji mapeyraraten so tao. Ta o tomwaw a apo do onowned no tao am ori o mapeyraraten sya. 
MRK,7,16,"Amizngen nyo an, peyyanen nyo do onowned nyo ori an."""
MRK,7,17,Karwan na ni Yeso o aro a tao a somdep do sahad. Ori o nipacicyan da pa sya no macinanao jya do kanadnad no ciring na. 
MRK,7,18,"Maniring si Yeso jira am, ""Kamo akman sira ori a yaji makateneng jya? Nyo jyatenngi o kaji na mapeyraratenan so tao no isovo a kanen? "
MRK,7,19,"Ta o isovo a kanen am jyangay do onowned na. Ta mangay do velek na a kapeywadwad na rana nya."" O peypeypangayan no ciring ni Yeso am ipanci na o kaji na mapeyraratenan so tao no isovo a kanen."
MRK,7,20,"Maniring pa am, ""O mapeyraraten so tao am apo do onowned no tao a makowbot. "
MRK,7,21,"Ta o meytotwaw a apo do onowned a makakaday a raraten am ingingit na sya mangay mapeyvazay so kapanakaw na, kapanwakwak na, "
MRK,7,22,"kasagpyan na so aktokto, kapangagom na, kapangalalas na, kaji na apzatan do iwawalam na, kapanginanahet na, kapanamwad na, kapahama na so nakem na, kapamait na a meyraraten. "
MRK,7,23,"O yamakakaday a raraten na ori am mamimin ori a apo do onowned no tao a mapeyraraten so tao do tangain ni Ama ta do to."""
MRK,7,24,"Karwan na do dang ni Yeso a kapeypangay na do macisngen do Tayar a kado Siton a ili a kasdep na do asa ka vahay, ta ji nakzan o kapakateneng da jya no tao. Am ji na pawaw o tao. "
MRK,7,25,"Amyan so asa ka mavakes a kanakan a kovotan no kalamsoyan ni Satan. O ina na am mangay a meylilitod do tangain ni Yeso, ta nimamizing na o aro a vazay na. "
MRK,7,26,"Sira o meyina am ji sira macikeylyan do tao do Yotay, ta meyvahay sira do Vongnise a macinapnap do Sidiya. So nipasyasi no ina na ji Yeso amvozwaw so kalamsoyan ni Satan a komovot do anak na. "
MRK,7,27,"Maniring si Yeso jya am, ""Panmanmahen o kabsoy so anak, ta malas o kawasik no kanen no anak do ino."" "
MRK,7,28,"Maniring o mavakes am, ""Manoyong ori mo Panirsirngen. Am o meycyakakas a kanen no anak am kanen ori no ino."" "
MRK,7,29,"Maniring si Yeso jya am, ""Yatey manoyong o ciring mo. So to mo rana angai, ta yarana nimavozwaw o kalamsoyan ni Satan a nikomovot do anak mo."" "
MRK,7,30,"Makarahan am mangay rana o mavakes ang do vahay da. Makaranes am macita na rana o anak na miray do ireyrayan na, do mina kakaro na rana jya no kalamsoyan ni Satan."
MRK,7,31,Karwan na ni Yeso o ili a meyngaran so Tayar a kapangonong na do ili a meyngaran so Siton a nimapo do Meykasa ngarnan a ili a meypangay rana do rako a meybebneng a ranom a meyngaran so Cyadidi. 
MRK,7,32,Makarahan am yai da no tao o ji makamizing a ji makabnebnek a tao do tangain ni Yeso. Ta ipanci da si Yeso a mapaopta so lima na jya. 
MRK,7,33,"Makarahan am rarahen na do aro a tao a kapasyay na sya jira a kapasdep na so tanoro na do talinga na a kapeycicipa na kapalinas na sya do lila no tao ang, "
MRK,7,34,"katangara na so hanit ni Yeso a omhangsak. Maniring do tao ori am, ""Ivata."" O peypeypangayan na am, ""Kacyangi rana."" "
MRK,7,35,Makarahan am jya nimeyyahahay a makamizing a makabnebnek. 
MRK,7,36,"Maniring si Yeso do aro a tao am, ""Ji nyo meycicicyan do tao."" Am ikeykavevek da no aro a tao a meylimwang nya. "
MRK,7,37,"Abo ji navasavak a makamizing sya. Maniring sira am, ""Yateywara o vazay na a yato makapeypapya so yamateleh a kano yaji makabnebnek."""
MRK,8,1,"Ji meyyonownay am amyan pa so aro a tao a mangay do tangain ni Yeso. Meyratateng am abo rana o kanen da. Maniring si Yeso do macinanao jya am, "
MRK,8,2,"""Ko ikabo no nakem sira o aro a tao. Ta yamakatlo rana araw sira a yanimacilovot jyaken am yabo rana o kanen da sicyaraw eya. "
MRK,8,3,"No si to ko na novoya sira mangay am jyabo kajya lingowngawan jira makcin a. Ta yatatasa jira o yapo do yamarai a ili."""
MRK,8,4,"Maniring o macinanao jya am, ""Do wanjin o mangay ta pangapan so kanen da ibsoy ta sira, do yabo panazangan do jya."" "
MRK,8,5,"Maniring si Yeso jira am, ""Yapira myanpaw o yamyan jinyo."" Maniring sira am, ""Yapito a ka myanpaw."" "
MRK,8,6,Makarahan am ipanci na o aro a tao a amlisna kahap na rana so apito a myanpaw a isaray ji Ama ta do to a kakcikcil na rana sya itoro do macinanao jya a kavonong da rana sya do aro a tao. 
MRK,8,7,Amyan so ji makanateng a lilikta among. Akman sang ta isaray na ji Ama ta do to ni Yeso a kapanci na rana no macinanao jya amvonong sya do aro a tao. 
MRK,8,8,Abo jya nimabsoy a nikoman do aro a tao ang. O vilang da no nikoman a tao am kakapatan sira ranaw (4000). 
MRK,8,9,"Peykakasahen da no macinanao ji Yeso o atda da am nipno da o apito a ka rako a yala. Makarahan am tovoin na rana sira ni Yeso a mangay rana do vahay da, "
MRK,8,10,a kapacyavang na rana do macinanao jya meypangay do meyngaran so Tamanota.
MRK,8,11,Amyan so tao a macyagom do Vadisay a nimangay ji Yeso a macinekad jya. Naknakmen da o keyleylamdam da sya. Am ori o pasonsonan da sya mapeyvazay so mapeyzokab a vazay. Ta yongkad na no kanoyong na apo ji Ama ta do to. 
MRK,8,12,"Am ori o nikarahet na so aktokto. Maniring jira am, ""Ikeykongo kamo a tao sicyaikwaya yakomakzeb so yamapeyzokab a vazay. To ko na macitangayan jinyo am abo o ipacita ko jinyo a mapeyzokab a vazay."" "
MRK,8,13,Makarahan am karwan na rana sira a kasakay na rana do vazangay a meypangay do katovangan no rako a meybebneng a ranom.
MRK,8,14,Nikahamangan da no macinanao ji Yeso o kapalolo da so kanen no kanang. So ikasa na myanpaw amyan do vazangay da. 
MRK,8,15,"Maniring si Yeso jira am, ""Azimanen nyo o akmey kosozi no odong a yamyan do tao a macyagom do Vadisay a kani Helote."""
MRK,8,16,"Makarahan am ikazyak da. Maniring sira do kadwan jira am, ""Ala na pakacirngen ori do yata kajya nimapalolwan so kanen eya."" "
MRK,8,17,"To na rana tenngi ni Yeso o amyan do onowned da. Maniring jira am, ""Ikongo nyo kazyakan no nyo kajya nimapalolwan so kanen. Manngwa, nyo jyazab? Nyo jyatenngi o na nikapwan no oyowyat ko? Kamo manoyong a yajyapatapatak a tao. "
MRK,8,18,"Manoyong ta yamyan so mata nyo am kamo ji makacita. Yamyan so talinga nyo am kamo ji makamizing. Manngwa, nyo na todahamangi? "
MRK,8,19,"No kakcikcil ko so alima ka myanpaw a nibsoy ko so kakaliman a ranaw (5000) a tao am apira ka yala o nikpeh nyo a atda da."" Maniring sira am, ""Adwa o icyarwa na."" "
MRK,8,20,"Maniring pa si Yeso am, ""No kakcikcil ko so apito a ka myanpaw a ipakan so kakapatan a ranaw (4000) a tao am apira ka yala o nikpeh nyo a atda da."" Maniring sira am, ""Apito a ka yala."" "
MRK,8,21,"Makarahan am maniring si Yeso jira am, ""No manoyong ori am manngwa, nyo pa jyatenngi o na nikapwan no oyowyat ko?"""
MRK,8,22,Makaranes sira do Peysayta ili am amyan so tao a omalak so mavota tao a mangay do tangain ni Yeso a komakzeb sya minan jya no lima na. 
MRK,8,23,"Makarahan am kalain na o mavota tao ni Yeso a mangay do siri no ili a kacipa na do mata na a kapaopta na so lima na jya. Maniring si Yeso jya am, ""Manngwa, yamyan so mo macita an?"" "
MRK,8,24,"Citahen na am maniring am, ""Ko makacita rana so tao. Am sira akmey kayo a yaomalam."" "
MRK,8,25,Makarahan am pinanan na ni Yeso o mata no tao am to rana makacita a kabo na rana no ji na pengpengkad a makakaday. 
MRK,8,26,Makarahan am tovoin na rana ni Yeso do vahay da kapanci na nya ji rana meysinaoli do ili ang.
MRK,8,27,"Meypangay si Yeso a kano macinanao jya do Kaysadiya Veydipi a ili am pacicin na sira do rarahan o macinanao jya. Maniring jira am, ""Sino kwan da yaken no tao."" "
MRK,8,28,"Maniring sira am, ""Yamyan so tao a yamanci nimo a nimanaktak a si Yowani. Yamyan so tao a yamanci nimo a Idiya. Yamyan so tao a yamanci nimo a panoyonoywan na so ciring ni Ama ta do to no kakwa pa."" "
MRK,8,29,"Maniring pa si Yeso jira am, ""Sino kwan nyo yaken."" Maniring si Pite am, ""Misayya ka."" "
MRK,8,30,Makarahan am ipanci na jira o kaji da meycicicyan nya do tao so ka Misayya na.
MRK,8,31,"Makarahan am papwen na rana o kananao na so macinanao jya ni Yeso do kakeykai na rana no alalaw na makaranes jya. Maniring jira am, ""Mangay o kapakasazi ko so aro a alalaw ko a Nipamnekan na ni Ama ta do to a tao, do kataosya da jyaken no kamanrarakehan a kano panipanirsirngen no mapatanatanang so nakem da si Ama ta do to a kano mangnanao no iwawalam ni Ama ta do to a kawakwak da rana jyaken. Am no ikatlo na araw am mirwa ko a mavyay."" "
MRK,8,32,So ji na rana nitomayoi so akman sang a vazay a nipanci jira. Am ori o to na ranay ngalai sya ni Pite a pasyain jira a omza sya. 
MRK,8,33,"Meyvazingowngaw si Yeso a tomita so macinanao jya am maniring ji Pite am, ""Kazey mo Satan. O nakenakem mo am beken a nakenakem ni Ama ta do to, ta monganay do tao."""
MRK,8,34,"Makarahan am lovoten na rana ni Yeso o aro a tao a kano macinanao jya do tangain na. Maniring jira am, ""No amyan so tao a omonot jyaken am to na pangawawan o kataotao na a somabway no jyojika na macihza jyaken. "
MRK,8,35,"Ta o amnakenakem so kataotao na am maraherahet, ta mawakwak ori. Am o tao a to ngawaw pa no kataotao na a mahap so vazay ko a meylimwang no Mapasaray a Ciriciring na ni Ama ta do to am mahap na o to meyyonong a ikavyay no pahad na. "
MRK,8,36,Tana mahap no tao o peymeymasaodan do karawan a kaji na makahapan so to meyyonong a ikavyay no pahad na am ikongo peypeypangayan no nang! 
MRK,8,37,Ikongo ipalit na pa so to meyyonong a ikavyay no pahad na. 
MRK,8,38,O tao rana do karawan sicyaikwaya am yatey yaro rana o raraten da. No amyan so tao a macimanig nyaken a kano ciring ko am no meysinaoli ko a Nipamnekan na ni Ama ta do to a tao a macihza do azwazway ni Ama ta do to a kano aro a tinsi am abo nakenakem ko sya.
MRK,9,1,"""To ko na macitangayan jinyo am o yameytatanek do jya tao am amyan jira so makapis pa so azwazway na ni Ama ta do to a meygegcin do karawan do ikamavyay da pa."""
MRK,9,2,Mavitos o ikanem na araw am palolwen na ni Yeso si Pite a kani Yake a kani Yowani a mangay do makarang a tokon. Makarahan am todablis o keyteytawan na ni Yeso do tangain da. 
MRK,9,3,So mina to na lavangi a maniray so ayob. Abo tao a makataha so ayob na so kalavalavang. 
MRK,9,4,"O tatlo a macinanao ji Yeso am to da rana cita si Idiya kani Moyse a tao no kakwa pa, a macisirsiring ji Yeso. "
MRK,9,5,"Maniring si Pite ji Yeso am, ""Mo Mangnanao, yata tey yapya do jya. Mamaring namen so atlo a ka sarwap an. Asa am imo a asa am si Moyse, asa am si Idiya."" "
MRK,9,6,Tey manyahey si Pite a kano kararay na. Am ori o ji da rana tenngi a meyzezyak. 
MRK,9,7,"Makarahan am to ngyan so cinalab a macita da a ambengbeng do teyngato da. Meyratateng am to ngyan so ciring a meyzezyak. Maniring am, ""Iya rana am ney kaglaw ko a Anak. Amizngen nyo o ciring na."" "
MRK,9,8,Makarahan am kalahen da do sirisiri da am abo macita da tao. Si Yeso o macita da macikaop jira.
MRK,9,9,"Omosok rana sira apo do tokon am maniring si Yeso jira am, ""Do ji ko pa nimirwai a mavyay a Nipamnekan na tao ni Ama ta do to am ji nyo meycicicyan o yanyo nimacita a vazay do tokon ang."" "
MRK,9,10,"Am ori o mina to da mangozai do ciring ni Yeso. Maniring sira do kadwan jira am, ""Ikongo o peypeypangayan no kapirwa na mavyay."""
MRK,9,11,"Maniring pa sira ji Yeso am, ""Ikongo pancyan da nya no mangnanao no iwawalam ni Ama ta do to a tao so kapanmanma na mai ni Idiya."" "
MRK,9,12,"Maniring si Yeso am, ""Manoyong kapanmanma ni Idiya a mapeyyalalap so nakem no makaoya tao. Am ji da raralayan no tao. Am ikongo na idket do Seysyo no keyyan no rako a alalaw na no Nipamnekan na ni Ama ta do to a tao a kapeymakaro da jya no tao. "
MRK,9,13,"To ko na macitangayan jinyo am yarana nimai si Idiya. Am da to ngolala, akman so ciring do Seysyo a yana pakacirngen jya."""
MRK,9,14,Meysinaoli rana sira a macilovot do karwan da macinanao ji Yeso am macita da o aro a tao a omlimot sira. Am no kanang am macinekanekad sira o mangnanao no iwawalam ni Ama ta do to do macinanao ji Yeso. 
MRK,9,15,Macita da si Yeso no aro a tao am to da ngyakan. Am ori o nipalalayo da a mangay omrapong sya. 
MRK,9,16,"Maniring si Yeso do macinanao jya am, ""Ikongo o ciring a yanyo ipacinekad jira."" "
MRK,9,17,"Amyan do aro a tao ang so asa ka tao. Maniring am, ""Mo Mangnanao, yako nipalolo o anak ko a yamangay tomita jimo. Ta yana kovotan no kalamsoyan ni Satan. Am ori o yana ji makabnebneki. "
MRK,9,18,"No yana kovotan no kalamsoyan ni Satan am yamalektek do teyrahem a yana kapeyotaotab no ngongoy na yameygazicigit so ngepen a yana kapanigzang no kataotao na. Ko nipanci o macinanao jimo a yamvozwaw sya am yada jyavozwaw."""
MRK,9,19,"Maniring si Yeso jira am, ""Kamo manoyong pa yaji makanet so nakenakem ji Ama ta do to a tao sicyaikwaya. Akman rana so wanjin o kownownay ko a macikaop jinyo. Akman ko rana so wanjin a marilaw ninyo. Ayyan kamo do jya o kanakan."" "
MRK,9,20,Makarahan am yai da o kanakan. Macita na si Yeso no kalamsoyan ni Satan am mina to na panigzanga o kanakan a kapeykolikolingtad na do teyrahem a kapeyotaotab no ngongoy na. 
MRK,9,21,"Maniring si Yeso do ama na am, ""Yana rana mownay ya an?"" Maniring o ama na am, ""Nimakalapo ya no kalyalikey na. "
MRK,9,22,"Masangib ya civtan so inawan no kalamsoyan ni Satan a payongben do apoy, hemesen do ranom. No si myan so vazay mo am ikarilaw mo pa yamen an. Sidongen mo pa yamen an."" "
MRK,9,23,"Maniring si Yeso am, ""No si manoyong kapeyhanhan mo ni Ama ta do to am abo sapan a vazay."" "
MRK,9,24,"Meyratateng am amlololos o ama na. Maniring am, ""Ko anoyngan am yapa ji makanet o onowned ko. So sidongan mo pa jyaken."""
MRK,9,25,"Macita ni Yeso o aro a tao a mangay omlimot sya am maniring do kalamsoyan ni Satan am, ""Imo rana a na ikateleh a kalamsoyan ni Satan am yako imo sirsirngen a ji ka na meyyahahay a komaro do kataotao no kanakan. So ji mo na peyneynami so kapeysinaoli mo."" "
MRK,9,26,"Meyratateng am amlololos o kalamsoyan ni Satan a kapanigzang na rana no kanakan do nipakowbot na no kalamsoyan ni Satan. Am ori o icyakma ney nimawakwak no kanakan. Maniring o aro a tao am, ""Yarana nimawakwak!"" "
MRK,9,27,Makarahan am pinanan na rana o lima na no kanakan a vangonen. Meyratateng am makatanek rana.
MRK,9,28,"Somdep si Yeso do vahay am pacicin da si Yeso no macinanao jya. Maniring sira am, ""Ikongo namen ji makavozwawi so kalamsoyan ni Satan ang."" "
MRK,9,29,"Maniring si Yeso am, ""To nyo peykasa o onowned nyo a meynozi. Ta ori saon o makavozwaw so akman so sang a kalamsoyan ni Satan am."""
MRK,9,30,"Karwan da rana do dang am meyhavas sira rana do Cyadidi, ta taywen na do tao o yanan na. "
MRK,9,31,"Ta nanawen na pa sira o macinanao jya. Maniring jira am, ""Itoro da o Nipamnekan na ni Ama ta do to a tao do macioya jya tao a kawakwak da sya. Si ikatlo na araw no niwakwak da sya am mirwa mavyay."" "
MRK,9,32,Am ji da tenngi no macinanao jya o peypeypangayan no ciring na. Am ji dadkeci si Yeso a pacicin.
MRK,9,33,"Makaranes sira do Cyapaynong am somdep sira do asa ka vahay. Maniring si Yeso do macinanao jya am, ""Ikongo nyo nikazyak do rarahan ang."" "
MRK,9,34,"Abo jira tomovis jya, ta nikazyak da do rarahan o sino jira o pakarakehen da. "
MRK,9,35,"Meyratateng am amlisna si Yeso karara na so rarwa so ikakarwan a macinanao jya mai do tangain na. Maniring jira am, ""O amnakenakem so keyyan na do kakarangan na am masipanownowji ori a omilamnay so aro a tao an."" "
MRK,9,36,"Makarahan am manara so kanakan kapatanek na sya do tangain da sapopowen na. Maniring jira am, "
MRK,9,37,"""O tomaotao so kanakan eya no ngaran ko am yaken o taotawwen da. O tomaotao jyaken am beken a yakehen o taotawwen da, ta taotawwen da pa o yanimapahanhan jyaken a Tao do to."""
MRK,9,38,"Maniring si Yowani ji Yeso am, ""Namen nimakacita mo Mangnanao, so yamamozwaw no ngaran mo so kalamsoyan ni Satan. Am ori o namen nyazan sya, ta iya rana am beken a kararay ta."" "
MRK,9,39,"Maniring si Yeso am, ""Ji nyo ngaza, ta abo o tao a mangozay do ngaran ko a mapeyvazay so mapeyzokab a vazay a kaoli na jyaken a avain. "
MRK,9,40,O ji mapasobna jyaten am macikabong jyaten. 
MRK,9,41,"To ko na macitangayan jinyo am o manta ninyo so ranom a yopen nyo do kanoyong nyo jyaken am tey saray na ori ni Ama ta do to."""
MRK,9,42,"Maniring si Yeso am, ""No myan so tao a tomirara so pakananaken da a tao a meyraraten a kapeymakaro na rana jyaken am apyapya rana o kapila jya mangay itbong do awa. "
MRK,9,43,No si lima mo o nipeyraraten mo am to ranangteba. Tana abo rana o asa ka lima a kapakasalap ji Ama ta do to am apyapya pa ori a kano meynanod so lima mangay do kararatan a matemtem no jyahesep a lila no apoy. 
MRK,9,44,[Do kararatan rana am amyan dang so aowed a jyawakwak a kano jyahesep a lila no apoy.] 
MRK,9,45,No si ai mo o nipeyraraten mo am to ranangteba. Tana abo o asa ka ai mo a kapakahap mo so to meyyonong a ikavyay no pahad mo am apyapya pa ori a kano meynanod so ai a mangay do kararatan. 
MRK,9,46,[Do kararatan rana am amyan dang so aowed a jyawakwak a kano jyahesep a lila no apoy.] 
MRK,9,47,No si asa ka mata mo o nipeyraraten mo am to rana ngoswa. Tana asa mata a kapakasalap do italamozong ni Ama ta do to am apyapya pa ori a kano meynanod so mata mangay do kararatan. 
MRK,9,48,Do kararatan rana am amyan dang so aowed a jyawakwak a kano jyahesep a lila no apoy.
MRK,9,49,"""O tao a makanakenakem so kapacilovot na do italamozong na ni Ama ta do to am amyan so masazi na alalaw a iskad na jya. "
MRK,9,50,"O asin rana am tey yapya. Am no jyapait rana am ikongo pavowin do dang a kapait na. So inaran nyo so akman so asin a mapeypyapya so nakenakem no icyatatao nyo."""
MRK,10,1,Karwan na rana ni Yeso do dang a kapeyhavas na do ayo a meyngaran so Yotan a meypangay do Yotay. Macita da sira no aro a tao am meysinsinmo sira do tangain ni Yeso. Akman sang a amnanao sira.
MRK,10,2,"O tatasa ka tao a macyagom do Vadisay am mangay sira ji Yeso. Naknakmen da o keyleylamdam da sya. Maniring sira jya am, ""Ikongo yadomket do iwawalam ta do mahakay a mapakaro so kataned na do vahay. Pancyan pala jyamen."" "
MRK,10,3,"Makarahan am olin na sira pacicin ni Yeso. Maniring jira am, ""Ikongo o ciring na ni Moyse."" "
MRK,10,4,"Maniring sira am, ""Apyahen ni Moyse o kapeyvatvatek so vakong a itoro do pakarwen a mavakes a kapya na rana no akman sang a vazay."" "
MRK,10,5,"Maniring si Yeso jira am, ""O nipadketan na so sang ni Moyse am tey rahet kamo jyapasovoy. "
MRK,10,6,Am no kavayo na pa ni Ama ta do to a mangamaog so karawan am nimangamaog so mahakay a kano mavakes.
MRK,10,7,Am ori rana o karwan da na do inyapwan da no mapapapen a tao a matarek so vahay. 
MRK,10,8,So icyakma dey yasa ka tao rana meyyaven do vahay.
MRK,10,9,"Am ori o jya to meysyai no meyyaven do vahay. Ta nimeysinmo rana sira do tangain ni Ama ta do to."""
MRK,10,10,Somdep sira do vahay am malavat da pa o vazay ang no macinanao jya. 
MRK,10,11,"Maniring si Yeso jira am, ""O mahakay rana to mapakaro so kataned na do vahay a kapasakay na pa so kadwan am manoyong rana o akman sang a raraten na, do kaji na mapanadnaden so kadwan na do vahay. "
MRK,10,12,"No togcin o mavakes do mahakay na kangay na someksek do kadwan am raraten o akman sang, do kaji na mapanadnaden so kahanghangan na mahakay."""
MRK,10,13,Tatasa ka tao o mangay no kanakan ji Yeso a kapanci da nya a omapwapo sira. Macita da sira no macinanao jya am azahen da sira ioya. 
MRK,10,14,"Macita na sira ni Yeso o macinanao jya omza sira am maoya o aktokto na. Maniring jira am, ""Pancyan kamo sira o kanakan a mai jyaken. Ji nyo ngaza sira, ta o italamozong na ni Ama ta do to a tao am akman sira so kanakan eya. "
MRK,10,15,"Ko pa ipanci jinyo am o tao a makza no katalamozong na nira ni Ama ta do to am inarahen da o kanakan a meyhanhan no inyapwan da."" "
MRK,10,16,"Makarahan am sapopowen na o kanakan, kateyteyhesa na sira apwapwen no lima na a ipanlanlag."
MRK,10,17,"To rana jyangay si Yeso am to ngyan so asa ka tao a malayo a mangay a meylilitod do tangain na. Maniring jya am, ""Mo Mangnanao a tey yapya so nakenakem. Makongo ko so wanjin a kapakahap ko so to meyyonong a ikavyay no pahad ko."" "
MRK,10,18,"Maniring jya si Yeso am, ""Ikongo mo pancyan nyaken a apya so nakenakem. Si Ama ta do to o apya so nakenakem am. "
MRK,10,19,"Mo katenngan o iwawalam ni Ama ta do to do kaji mangapan so tao. Ji mangzakza. Ji manakaw. Ji mangamaog so malas a ciring. Ji manlita. Ikaglaw nyo a ikanig o inyapwan nyo."""
MRK,10,20,"Maniring o tao am, ""Mo Mangnanao, ko na nimamimin o akman sang a yanimapeyvazay no kalyalikey ko pa."" "
MRK,10,21,"Citahen ni Yeso o tao ori am ikarilaw na. Maniring am, ""Yasa pa mo jya nimapeyvazay. Ipanazang mo o peymeymasaodan mo. O ngina na nizpi am ipangarilaw mo so makasi a tao. Ta ori o iyan no kangangay mo do teyngato a kapacihza mo na jyaken."" "
MRK,10,22,Mamizing na ori no tao ori am to rana meykaraherahet o moing na mangay rana. Ta tey yaro o kangangay na.
MRK,10,23,"Citahen na ni Yeso o amyan do livolivon na tao am maniring jira am, ""Tey masalit sira o aro so kangangay a tao a italamozong ni Ama ta do to."" "
MRK,10,24,"Yeyyak da no macinanao jya o ciring ni Yeso. Maniring pa si Yeso am, ""Manoyong, manga keypong, o kaji na to macitapatapasan no italamozong ni Ama ta do to a tao. "
MRK,10,25,"O aro so peymeymasaodan am masalit a italamozong ni Ama ta do to. Mowwamek pa o meykavokovokoz so likod a baka a lomyos do lala no rayom, a kano aro so peymeymasaodan a tao a macikaop do italamozong na ni Ama ta do to."" "
MRK,10,26,"Makarahan am isavasavak da no macinanao jya. Maniring sira do kadwan jira am, ""No akman sang am sino o patazadangen na ni Ama ta do to do teyngato."" "
MRK,10,27,"Citahen na pa sira ni Yeso. Maniring jira am, ""O masalit do tao am mowwamek ji Ama ta do to. Ta abo ji na peyvazay ni Ama ta do to."""
MRK,10,28,"Maniring si Pite am, ""Cita pala yamen a yato ngaro do yamakakaday a vazay namen a namen kapacilolo jimo."" "
MRK,10,29,"Maniring si Yeso jira am, ""To ko na macitangayan jinyo am o mahap so vazay ko a kano meylimwang no Mapasaray a Ciriciring ko a to rana ngaro do vahay da kano kakakteh na kano inyapwan na kano minapodpod jya kano nihakawan da am "
MRK,10,30,"arwaro pa o makadpeh jya do karawan a vahay na kano kakakteh na kano inyapwan na kano minapodpod jya kano nihakawan na. Am amyan so alalaw na do karawan. Am cyaha, ta mahap na no makwa o to meyyonong a ikavyay no pahad na. "
MRK,10,31,"Am o macipanmanma sicyaikwaya am masipanownowji rana no makwa do teyngato. Sira rana nimasipanownowji am masipanmanma rana sira do teyngato."""
MRK,10,32,"Amyan sira do rarahan a meypangay do Yelosaleng am nimamanong dang si Yeso. Makarahan am meytataziman sira o macinanao jya. So icyakman da sang no macihza jira a tao a manyahey. Meyratateng am lovoten na sira o rarwa so ikakarwan a macinanao jya, kapanci na nya jira so omanam a vazay do kataotao na. "
MRK,10,33,"Maniring am, ""Citahey kamo, do tamo ipeypangay do Yelosaleng an, da kapanazang nyaken a Nipamnekan na ni Ama ta do to a tao no panipanirsirngen da no mapatanatanang so nakem da si Ama ta do to a kano mangnanao no iwawalam ni Ama ta do to a tao. Ipanci da o kawakwak da jyaken, katoro da nyaken do beken a tao do Yotay. "
MRK,10,34,"Ji da ninigan a cicippan a kasipsipzot da jyaken a kawakwak da jyaken. Am si ikatlo na araw am mirwa ko pa a mavyay."""
MRK,10,35,"O anak ni Sipitay a meyngaran so Yake a kani Yowani am mangay sira ji Yeso. Maniring sira am, ""Mo Mangnanao, yamyan so yasa ka vazay a namen kakzeben jimo. Inaoy si apyahen mo."" "
MRK,10,36,"Maniring si Yeso am, ""Ikongo nyo kakzeben jyaken."" "
MRK,10,37,"Maniring sira am, ""No si amyan ka do peypanirsirngen mo am peysaviken mo yamen do wanan mo a kado ozi mo a palisnahen a meypanirsirngen an."" "
MRK,10,38,"Maniring si Yeso jira am, ""Nyo jyatenngi o yanyo kakzeben. Manngwa, mahap nyo o rako a alalaw ko an? Manngwa, meynaran nyo yaken a mangay a mawakwak an?"" "
MRK,10,39,"Maniring sira am, ""Noon, mahap namen."" Maniring si Yeso jira am, ""Manoyong o kapakahap nyo so alalaw ko. Manoyong o kapakeynaran nyo jyaken a wakwaken da. "
MRK,10,40,"Am beken a yaken o mamnek do omlisna do ozi ko a kado wanan ko a meypanirsirngen. Ta o pamnemnekan na ni Ama ta do to a tao o amlisna do dang."""
MRK,10,41,Mamizing da ori no asa ngarnan a macinanao jya am ikaoya da si Yake a kani Yowani. 
MRK,10,42,"Am ori o nilovotan na ni Yeso so macinanao jya do tangain na. Maniring jira am, ""O panirsirngen rana do teyrahem am abo ji ngamizing so akman sang a tao an. So pancyan da no nang a makayokod nira tao. "
MRK,10,43,Am inyo rana am ji nyo nginara o akman sang. No si myan jinyo so tao a makza no kaizay na am pavevehen nyo o kataotao nyo a manidong so icyatatao nyo an. 
MRK,10,44,O makza no kaizay na am inarahen na o lamlamsoy a mapeylamnay so aro a tao. 
MRK,10,45,"Ta o na nyai no Nipamnekan na ni Ama ta do to a tao am beken a ilamnain no tao. Ta mapeylamnay so aro a tao a kangay na mapasansan so kataotao na yagag na sira do peyraratenan da."""
MRK,10,46,Karwan da o yanan da ili a meyngaran so Yedike ni Yeso a kano macinanao jya kano aro a tao am amyan so mavota tao a anak ni Timay a meyngaran so Patimay a omlisna do siri no rarahan a macikakanen. 
MRK,10,47,"Mamizing na o keyyan na ni Yeso a tao do Nasale am amlololos. Maniring am, ""Mo Yeso a sivovoong ni Tawey, ikarilaw mo pa yaken an."" "
MRK,10,48,"Meyratateng am aro tao a omwoya nya do kagalagal na. Am ikeykavevek na amlololos. Maniring am, ""Imo rana sivovoong ni Tawey am ikarilaw mo pa yaken an."" "
MRK,10,49,"Makarahan am mina to neyked si Yeso. Maniring am, ""Rarrey kamo jya."" Maniring sira do mavota tao am, ""Cyaha, tanek rana, ta na ipanci imo."" "
MRK,10,50,Am ori o mina to na walici no ayob na a katanek na a mangay do tangain ni Yeso. 
MRK,10,51,"Maniring si Yeso jya am, ""Ikongo mo kakzeben jyaken."" Maniring o mavota tao am, ""Mo Mangnanao, ko ikakza o yako kapakacita."" "
MRK,10,52,"Maniring si Yeso am, ""Angay rana, ta mo rana nikapya o mo kapeyhanhan ni Ama ta do to."" So ji na nimeyyahahai a makacita no mavota tao. Makarahan am macihza rana ji Yeso."
MRK,11,1,Masngen rana sira do Yelosaleng am mangay sira do tokon a meyngaran so Kanlan. O tokon rana am masngen ori do Peyvake a kado Potani a ili. Karahan am manovoy si Yeso so rarwa ka macinanao jya manma mangay. 
MRK,11,2,"Maniring si Yeso jira am, ""Angay kamo do ili. Si mangay kamo am amyan dang so asa ka baka ji pa nikaoranan no tao a makedked do dang. Si macita nyo am ovain nyo a kai nyo nya jya. "
MRK,11,3,"No si amyan so tao a manci no, 'Nyo kongwen ori.' Si maniring kamo jya am, 'Yamyan so na patakan nya no Panirsirngen. Cyaha, ta makeykai na paolin jimo.'"" "
MRK,11,4,"Makaranes sira am macita da do siri no rarahan o makedked a likta baka, kaovay da sya. "
MRK,11,5,"Maniring sira o tao a meytatanek do dang am, ""Ikongo nyo ovayan so likta baka ang."" "
MRK,11,6,Karahan am to da mangozai o ciring ni Yeso a itovis da jira. Am ori o nipyan da sira omovay sya. 
MRK,11,7,"Meyratateng am yangay da ji Yeso o likta baka a kaparasay da so ayob da do baka, a kaoran na rana ni Yeso do baka. "
MRK,11,8,Aro o tao a tomeytay so ayob da do rarahan. Aro o nimanyangaw so yangaw no kayo a teytain da do rarahan. 
MRK,11,9,"Maniring sira o macihza jya tao am, ""Azwazwain ta si Ama ta do to. Inaoy si ipanlanlag ni Ama ta do to o na nitovoy a tao."
MRK,11,10,"Inaoy si ipanlanlag na ni Ama ta do to o yamakaranes a meypanirsirngen a macipalit do ineynapo ta si Tawey. Inaoy si mangay ji Ama ta do to o azwazway na."""
MRK,11,11,"Makaranes si Yeso do Yelosaleng am mangay do rako a panaralayan a tomita so makakaday a amyan do dang. Ikongo do mahep rana, am ori o nikarwan da rana do dang ni Yeso a kano macinanao jya mangay do Potani."
MRK,11,12,Ikadwa na araw am karwan da na o Potani a kapeysinaoli da rana do Yelosaleng. Amyan sira do rarahan am makcin si Yeso. 
MRK,11,13,Macita na do anamen da angayan o meyngaran so ovako a kayo a mapka no voong na. Mangay do kayo a meykala so asi na am voong na o macita na. Ta beken pa vehavehan no ipalasi na. 
MRK,11,14,"Maniring do kayo si Yeso am, ""Ko imo sirsirngen am macipinda sicyaraw eya o kabo rana no tao a koman so asi mo."" So nikamimin da no macinanao jya nimakamizing so ciring na."
MRK,11,15,Makaranes sira do Yelosaleng am mangay si Yeso do rako a panaralayan a mapowbot so manazang no makakaday a apzapzatan da a kapasakeb na sya ibokbok so peypalipalitan da so nizpi a kavangan a kano lilisnan da no manazang no hato a tao. 
MRK,11,16,So ji na nimyai so tao do pantaw no rako a panaralayan a somdep no makakaday a warawara da ipanazang da do reryan no rako a panaralayan. 
MRK,11,17,"Maniring jira si Yeso am, ""O domket do Seysyo a ciring na ni Ama ta do to am, 'O raralayan nyo nyaken a vahay am peyneynozyan ori no aro a tao.' Am nyo to peyvaliw a da peyvahayan no manakaw a tao."""
MRK,11,18,"Mamizing da o ciring na no panipanirsirngen no mapatanatanang so nakem da si Ama ta do to a kano mangnanao no iwawalam ni Ama ta do to am naknakmen da o kawakwak da si Yeso. Am ikanyahey da si Yeso, ta tey yaro o tao a omanod do ciring na. "
MRK,11,19,Maseyrem rana am karwan da o ili ang ni Yeso a kano macinanao jya.
MRK,11,20,Ikadwa na araw do apnezak am mangonong pa si Yeso a kano macinanao jya do rarahan ang. Karahan am macita da o ovako a kayo to rana hayo so voong a maoto. 
MRK,11,21,"So pakanakman na ni Pite so mina vazay na ni Yeso do kayo ang. Maniring ji Yeso am, ""Mo Mangnanao, cita pala o kayo a nipanircirngan mo a yarana todaoto."" "
MRK,11,22,"Maniring jira si Yeso am, ""To ko na macitangayan jinyo am no manoyong kamo a meyhanhan ni Ama ta do to am "
MRK,11,23,apya kapanci nyo no tokon a meylis a mangay do awa. No manoyong kamo a ji meykarwa so nakem ji Ama ta do to a omanoyong do ciring na am manoyong keyyan no akman sang a vazay nyo. 
MRK,11,24,Am ori o ko pancyan nya jinyo. No meynozi kamo a keyyan no amin nyo am anoyngan nyo o kapakahap nyo so sang. So ikabo no ji na norwan jinyo a amin nyo. 
MRK,11,25,No meytatanek kamo a meynozi am manmanma o kato nyongbowan so oyaoyyan nyo no maoya ninyo a tao. Ta ori o vonasan na ni Ama ta do to so raraten nyo. 
MRK,11,26,"[No ji nyo peykabobwa o oyaoyyan nyo no icyatatao nyo am akman sang si Ama ta do to a ji vonas so raraten nyo.]"""
MRK,11,27,Mirwa sira mangay do Yelosaleng. Omalam si Yeso do reryan no rako a panaralayan am mai sira o panipanirsirngen da no mapatanatanang so nakem da si Ama ta do to a kano mangnanao no iwawalam ni Ama ta do to a kano panipanirsirngen da. 
MRK,11,28,"Maniring sira ji Yeso am, ""Asyo oyowyat mo a yamapeyvazay so aro a vazay ang. Sino o yanitomoro no oyowyat jimo a yamapeyvazay so aro a vazay ang."" "
MRK,11,29,"Maniring si Yeso am, ""Pacicin ko pala inyo no asa ka ciring. No si tovisan nyo yaken am ori o pancyan ko no na nikapwan no oyowyat ko a yamapeyvazay so aro a vazay. "
MRK,11,30,"Pancyan kamo pala jyaken o yana nikapwan no oyowyat ni Yowani a nimanaktak so tao. Yapo ji Ama ta do to oyowyat ori an? No yapo do tao."" "
MRK,11,31,"Karahan am meykalakalavaten rana sira. Maniring sira am, ""Kongwen tamo ori a tovisan. No si ipanci ta o kapo na ji Ama ta do to am ji na panenesha yaten ni Yeso a ji nganoyong ji Yowani a. "
MRK,11,32,"No si kwan ta o kapo na do tao am jyabo kaji da oyyan nyaten no aro a tao, do da kanoyong ji Yowani a panoyonoywan na so ciring ni Ama ta do to a."" "
MRK,11,33,"Meyratateng am maniring sira ji Yeso am, ""Namen jyatenngi."" Maniring si Yeso jira am, ""No komwan am ji ko mancyan jinyo o na nikapwan no oyowyat ko a yamapeyvazay so aro a vazay."""
MRK,12,1,"Nanawen na sira ni Yeso am mangononong so pehngehngayan na so ciring na. Maniring am, ""Amyan so asa ka tao a nimeymowa so asa lan a potaw. Makarahan am zazacitan na o livolivon na a kapamaring na so pangatesan na so potaw a kapatnek na so tagakal a panitan na so manakaw a tao. Mateyka na am itoro na do tao a vooden da peymowan a kangay na rana do marai a ili. "
MRK,12,2,Marateng rana o araraw na no ikazako no asi no kayo am manovoy so asa ka lamlamsoy na mangay mahap so akma ney vonong. 
MRK,12,3,Macita da no nimvood so nihakawan na tao o lamlamsoy na am vitkehen da o zagaw na a kabakbak da jya. So nikabo no nimahap na a meysinaoli do nitomovoy sya tao. 
MRK,12,4,Makarahan am manovoy pa o mapeymowamowa sya so asa ka lamlamsoy na mangay. Mangay ori am cikcikan da a peyleylaken. 
MRK,12,5,Makarahan am manovoy pa so asa ka lamlamsoy na mangay. Mangay ori am zakaten da. So nikamimin da no nitovoy na tao a nibakbakan da a kapakakasi da so karwan da a wakwaken. 
MRK,12,6,"Ney manowji na am to na rana novoya o ney kaglaw na anak a mangay a macisirsiring do nimvood so nihakawan na, ta manakenakem o mapeymowamowa sya am, 'Jyabo kaji dasnekan no minapodpod jyaken a.' "
MRK,12,7,"Meysirisiring rana sira o nimvood so hakawan na tao am maniring rana sira am, 'Iya ya o yaomamoon so nihakawan na. To ta na wakwaka kamoon ta so nihakawan na.' "
MRK,12,8,"Karahan am rakpen da o anak na a kawakwak da sya, kawasik da nya do asked no nihakawan da."""
MRK,12,9,"Maniring rana si Yeso am, ""Meypeypanngonngo paro o meyngongyod a mapeymowamowa sya tao. Jyabo kavyay na sira so nimvood so nihakawan na tao a ji na ngaolya jira o peymowamowan na, katoro na nya vooden da no matarek a tao a. "
MRK,12,10,Nyo pa jyatenngi o akman sya ciring do Seysyo?' O Vato a niwalit da no mapakapya so vahay am yarana meyvoga a ney makdeng na aslet no ai no vahay.
MRK,12,11,"So ikanoyong no vazay ni Ama ta do to a mapeyzokab.'"""
MRK,12,12,Makazazap da no panipanirsirngen no tao do Yotay o pakacirngen na jira. Am ori o naknakman da si Yeso a rakpen. Am kanyahey da no aro a tao. Ori o to da rana angai.
MRK,12,13,O tatasa ka tao a macyagom do Vadisay a kano macikagom ji Helote a tao am nipahanhan da sira mangay ji Yeso. Naknakmen da o kapeykala da so malas a ciring na ipatwaw da so kalasan na. 
MRK,12,14,"Maniring sira ji Yeso am, ""Mo Mangnanao, namen katenngan imo a yaji mangalalas a tao. Namen katenngan imo a yamapeyyangangay so tao a nanawen, do mo kapeylimwang no ciriciring na ni Ama ta do to. Am pancyan pala jyamen. Manngwa, apya do iwawalam ta o katoro ta do panirsirngen no Loma si Kaysa an? Manngwa, tomoro namen an? No ji namen noro."" "
MRK,12,15,"To na rana tenngi ni Yeso o keyleylamdam da sya. Maniring jira am, ""Ikongo nyo ileylamdaman jyaken. Inya kamo pala so asa ka nizpi. Ta citahen ko."" "
MRK,12,16,"Karahan am ipanta da so asa ka nizpi. Maniring si Yeso jira am, ""Sino o asyasing a kano ngaran a yadomket do nizpi eya."" Maniring sira am, ""Si Kaysa."" "
MRK,12,17,"Maniring si Yeso am, ""No komwan am o monganay ji Kaysa am itoro nyo jya. Akman sang ta o monganay ji Ama ta do to am itoro nyo ji Ama ta do to."" Mamizing da o ciring ni Yeso am isavasavak da."
MRK,12,18,O tao a macyagom do Satokay a ji nganoyong do kavyay pa no nimawakwak a tao am mangay sira ji Yeso. 
MRK,12,19,"Maniring sira am, ""Mo Mangnanao, o nanao ni Moyse am no mawakwak o tao a kabo no anak na am pasakain no kakteh na o mavakes na a keyyan no komownongan no kakteh na rakeh do karawan. "
MRK,12,20,No kakwa am amyan so papito a meyketeketeh. Mapapapen o rakeh jira am abo taodtod na no kawakwak na. 
MRK,12,21,"Karahan am papenen no tomonton jira. Mawakwak ori am akman sang a abo so taodtod. O ikatlo da am akman sang, "
MRK,12,22,a kato da twatontonan a meyketeketeh a mapapapen so mina mavakes no rakeh jira. Am abo taodtod da. Mownay am mawakwak rana o mavakes ang. 
MRK,12,23,"Manngwa, no marateng o araraw no ikeypirwa mavyay no tao am sino jira ang o manoyong a mapeykahanghangan so sang. Ta nimamimin sira o papito a meyketeketeh ori a nimapasakay sya."""
MRK,12,24,"Maniring si Yeso jira am, ""Kamo tey malas an. Ta nyo jyatenngi o Seysyo. Nyo jyatenngi o oyowyat ni Ama ta do to. "
MRK,12,25,No si mirwa a mavyay o tao a apo do heseb da am akman sira so tinsi do teyngato a ji macivahavahay. 
MRK,12,26,"O vazay rana ano mirwa a mavyay o nimawakwak a tao am manngwa, nyo jya nivilangan o vakong ni Moyse do jyasleb a kayo? Maniring ji Moyse si Ama ta do to am, 'Yaken rana am Tao do to na yaken ni Apolahan a kani Isa kani Yakebo.'"
MRK,12,27,"O peypeypangayan no nang am Tao do to da si Ama ta do to no mavyay a tao a omanoyong jya. Ta o tao rana do tangain ni Ama ta do to am mamimin a mavyay sira. So yanyo ikanoyong a yamalas a manci no kaji da mirwan a mavyay no nimawakwak rana tao."""
MRK,12,28,"Mamizing na no asa ka mangnanao no iwawalam ni Ama ta do to a tao o ciring da am isaray na o nitovis ni Yeso do tao a macyagom do Satokay. Am ori o nyangay na mapacici si Yeso. Maniring am, ""Ikongo ney makdeng na do nanao ni Ama ta do to."" "
MRK,12,29,"Maniring si Yeso am, ""O ney makdeng na am, 'Inyo rana Isedi a tao am amizngen nyo. O Panirsirngen ta Tao do to ta am yabo ikararwa na a Panirsirngen ta. "
MRK,12,30,O onowned mo a kano pahad mo a kano nakenakem mo a kano oyowyat mo am to mo peykasa a omraralay ni Ama ta do to a Tao do to mo.'
MRK,12,31,"Ikadwa na am, 'Ikarilaw mo o icyatatao mo. So to mo peyyangai so aryarilaw mo so kataotao mo a marilaw no icyatatao mo.' So ikabo na rana no makataha so sya so kakdekdeng."""
MRK,12,32,"Maniring ji Yeso o mangnanao no iwawalam ni Ama ta do to a tao am, ""Mo Mangnanao, yabo mo kalasan. So na ikanoyong no ciring mo, do yana kasa ka tao ni Ama ta do to a yabo so ikararwa. "
MRK,12,33,"So raralayan ta ni Ama ta do to no onowned ta kano nakenakem ta kano oyowyat ta, a kato peyyangayan so aryarilaw so kataotao a marilaw no icyatatao. So ikakdekdeng no nya kano nakem ta sya vinyay a kano makakaday a patanangen ji Ama ta do to."" "
MRK,12,34,"Meylamdam na ni Yeso o tao ori a mateneng a mapasapa jya am maniring jya si Yeso am, ""Ka na makeykai a macikaop do italamozong na ni Ama ta do to."" Nimacipinda no kanang o kabo rana no makadket ji Yeso a pacicin."
MRK,12,35,"Mangnanao si Yeso do rako a panaralayan am mapacici no asa ka ciring. Maniring am, ""Ikongo da pancyan no mangnanao no iwawalam ni Ama ta do to so kapeysivovoong na so Misayya ni Tawey. "
MRK,12,36,"Oyatan no Seyzi si Tawey am maniring am, 'Yamaniring si Ama ta do to do Panirsirngen ko am: Amlisna ka do wanan ko mangay si balinasen ko sira o macioya jimo a tao.'"
MRK,12,37,"Abneken na ni Tawey a Panirsirngen na o Misayya. Am ikongo peysivovoongan na syaha."" So ikatey yaro no tao a masaray a omamizing so ciring ni Yeso."
MRK,12,38,"Maniring pa si Yeso do nanawan na sira am, ""Azimanen nyo sira o mangnanao no iwawalam ni Ama ta do to a tao. Sira rana am da ikakza o da kapeyyayob so pipya ayob a yamangonong do rarahan. Ikakza da o kararalay da nira no tao do karwarwan no tao. "
MRK,12,39,No mangay sira do peyneynozyan a kado pamarmarngan so kanen am ikakza da o kalisna da do pamanongan na. 
MRK,12,40,"Littan da sira o vao a mavakes ahapen so iheyhakaw a kato da ngidan so inozi da. Mangay o kapeydedna na jira no makdeng a ipasingsingkad na sira ni Ama ta do to."""
MRK,12,41,Amlisna si Yeso do rako a panaralayan a tomita so aro a meykingking a tao a mapangay so kingking da do kavangan. Aro sira o meynizpi a tao a komozong so aro a kingking da. 
MRK,12,42,Karahan am amyan so asa ka vao a mavakes a mangay mapangay so adwa ka nizpi. 
MRK,12,43,"Karahan am lovoten ni Yeso o macinanao jya. Maniring jira am, ""To ko na macitangayan jinyo am yarwaro pa o na nipangay a kingking na no vao a kano aro a tao. "
MRK,12,44,"O karwan no tao am da ipeykingking o hepan da. Am tana yamavak o velek no vao ori am na to mimina o na ipangakaday a nizpi na yaipeykingking."""
MRK,13,1,"Makowbot si Yeso a apo do rako a panaralayan am maniring jya o asa ka macinanao jya am, ""Cita pala o yatey yapya da nyamaog no vato a panaralayan."" "
MRK,13,2,"Maniring si Yeso am, ""Nyo ikalak o yatey yapya so kamamaogan a vahay am mangay o kazdazday da so vato a yada nyamaog sya. So ikabo na rana no vato a mavezed do dang."""
MRK,13,3,Amyan si Yeso do tokon a meyngaran so Kanlan do katovangan na no rako a panaralayan. Omlisna si Pite a kani Yake a kani Yowani a kani Antele am pacicin da si Yeso. 
MRK,13,4,"Maniring sira am, ""Si mango am makaranes o akman sang a vazay. Makongo so wanjin ori si makaranes."""
MRK,13,5,"Maniring si Yeso jira am, ""Azimanen nyo o littan da jinyo no tao. "
MRK,13,6,Ta amyan so tao a amvood so ngaran ko a manci no ka Kizisto da a ilita da do aro a tao. 
MRK,13,7,No mamizing nyo o meyyarap do livolivon no pongso nyo am ji kamo anyahey. Ta amyan so akman sang a vazay. Am beken a kavosan na ori no karawan. 
MRK,13,8,Meyyarap sira o meytarek so itetngehan a kapeyyarap da no teyhesa ka mahataw. So iyan na no rako a kanini a kano abcil do karawan. Am ori rana am papwan na rana so kapakaranes na rana no alalaw do teyrahem.
MRK,13,9,"""Azimanen nyo, ta rakpen da inyo a yangay do pacicicyan a kabakbak da jinyo do peyneynozyan, do kararalay nyo nyaken. So ikanoyong nyo a meylimwang no Mapasaray a Ciriciring na ni Ama ta do to do tangain da no panirsirngen a kano meymatmatngeh no teyhesa ka mahataw. "
MRK,13,10,Am manmanma kapeylimwang na no Mapasaray a Ciriciring na ni Ama ta do to do tao do peycyamahamahatawan a kakavos na rana no karawan. 
MRK,13,11,No rakpen da inyo a yangay do pacicicyan am ji nyo a ratan o ciring nyo a ipasapa nyo jira. Ta sidongen na inyo ni Ama ta do to a mapasapa jira. Ta o ipasapa nyo jira am beken a monganay jinyo. Ta omaing do Seyzi na ni Ama ta do to a ciriciring a pasapahen nyo. 
MRK,13,12,No si marateng o araraw no nang am ipanazang da no tao o meysinogat a kakteh da a wakwaken no tao. So icyakman na sang no ama da do ananak da. O ananak da am ioya da sira o inyapwan da manci no kawakwak da sira no tao. 
MRK,13,13,Pacioyyan da inyo a omraralay nyaken. Am o to ngotokot a jyahayo so nakem a omraralay nyaken am mahap da o to meyyonong a ikavyay no pahad da.
MRK,13,14,"""Macita nyo o mapaoya a somazovaz si Ama ta do to a mangay da patneken do ji nyo mamyapyan a tankan na. (No vilangan nyo a ciring eya am to nyo na naknakma o peypeypangayan na.) No si marateng ori am o meyvahay do Yotay am mangay sira tomayo do takey. "
MRK,13,15,So ji da ranandepi no tao do vahay da a mangap so apzapzatan. 
MRK,13,16,O amyan do nihakawan da am ji rana ngoli a mangap so ayob da. 
MRK,13,17,No marateng o araraw ori am to sira makasi o mamlis so kanen a kano mangahanas a mavakes. 
MRK,13,18,Mapasyasi kamo ji Ama ta do to a kaji na makaransan no akman sang a vazay do ahemyan. 
MRK,13,19,Ta o akman rana sang a alalaw do araraw am abo pa o akman sang no kamaog na so karawan ni Ama ta do to. So ikabo na no akman sang no makwa. 
MRK,13,20,No ji na pazikenkeni ni Ama ta do to o araraw no akman sang a alalaw do teyrahem am abo tao a mavyay. Am na kapakanakem so na nipamnekan a yamraralay nya a tao. Ori o na pazikenkenan do araraw no alalaw do teyrahem.
MRK,13,21,"""No amyan so tao a manci nya jinyo so, 'Oya do jya si Kizisto. Ori do kwang si Kizisto,' am ji nyo nganoyngi. "
MRK,13,22,Ta amyan so tao no makwa a manci no ka si Kizisto da kano malas so ipangnanao a tao. Sira rana am meyvazay sira so mapangyangyalak a vazay a ipeycyakawad da do nipamnekan na ni Ama ta do to a yamraralay nya tao. 
MRK,13,23,Azimanen nyo. Ta ko rana nipanmanma a ipanci jinyo o akman sang a vazay.
MRK,13,24,"""No mavitos rana o aro a alalaw ori do araraw am to rana kedep o araw. Ji rana manikap o vehan. "
MRK,13,25,"Makas rana o mata no hanit. Mablis rana o masamasaod no hanit."""
MRK,13,26,No si marateng rana ori am meytotwaw ko rana a Nipamnekan na ni Ama ta do to a tao do cinalab a meygegcin no rako a oyowyat ko a kano azwazway ko. 
MRK,13,27,Pasonsonen ko o tinsi a mangay do peycyamahamahatawan a kalovot ko sira so nipamnekan na ni Ama ta do to a tao a apo do teyhesa ka mahataw.
MRK,13,28,"""To nyo na nita o voovoong no ovako a kayo. No to naod rana do yangayangaw na am to nyo na tenngi o ka teyteyka na. "
MRK,13,29,"Akman sang an, ta no macita nyo o makakaday a alalaw do teyrahem am makeykai ko rana a mai. "
MRK,13,30,"Manakem nyo an, ta amyan kamo pa tao sicyakwaya am makaranes rana o akman sang a vazay. "
MRK,13,31,Mabalinas o hanit a kano teyrahem. Am jyablis o ciring ko a mangay do kaidan no karawan.
MRK,13,32,"""Am abo tao a makateneng do araraw no yai ko. Tana tinsi am ji da tenngi. Akman sang o Anak na ni Ama ta do to a ji makateneng jya. Ta si Ama ta do to o makateneng jya. "
MRK,13,33,Azimanen nyo. Yokain nyo o onowned nyo. Ta ji nyo a tenngi o ipakaranes no araraw ang. 
MRK,13,34,Akman so tao a mangay mangilili a tomoro no makakaday a vazay do lamlamsoy na peyvazain da a kapanci na rana no mangiwangiwang so pazevngen a lamlamsoy na a ji mapaitkeh so kataotao na. 
MRK,13,35,Am ori an ipeytataziman nyo. Ta ji nyo a tenngi o yai no mapeyvahay sya tao. Ala mai do maseyrem. Ala mai do avak no ahep. Ala mai do ikaraw na rana. Ala mai do peysibwen no tao. 
MRK,13,36,No si ji mapaziman a mai a kapakacita na jimo a mitkeh am jyabo kapya mo a. 
MRK,13,37,"O yako ipanci jinyo am inyo a aro a tao o ko peycirngan sya. So ipeytataziman nyo!"""
MRK,14,1,"Kadwa araw pa kapamaring da so kanen a koman so ji nimimway a pang do Iyeci. Am o panipanirsirngen da no mapatanatanang so nakem da si Ama ta do to a kano mangnanao no iwawalam ni Ama ta do to am naknakmen da o ahahapan da si Yeso, do rakpan da sya do ikabo no tao a wakwaken. "
MRK,14,2,"Maniring sira am, ""Taosya o karakep ta sya do ipamaring so kanen, ta meyvonag sira o aro a tao."""
MRK,14,3,Amyan si Yeso do Potani do vahay da da Simong a omlabyab so kolit no kakwa. Koman sira am mangai o asa ka mavakes so tagaw a kapnowan no masingat a mahangno a haneng. Karahan am aspin na o tagaw a kapaglo na sya do oo ni Yeso. 
MRK,14,4,"Macita da no maciwalam ji Yeso a tao am maoya sira so aktokto. Maniring rana sira am, ""To na gagidan ori am ikongo peypeypangayan no akman sang. "
MRK,14,5,"Jingbeywani o yatey masingat a haneng ang. Apyapya rana o kapamalit nya so nizpi a ipanidong so ikasi a tao am."" Am ori o nioyyan da no mavakes ang. "
MRK,14,6,"Am maniring si Yeso am, ""To nyo macipanadngi. Nyo kazyakan no yapiya vazay na jyaken. "
MRK,14,7,"Yamasangib sira o makasi a tao a yamacikaop jinyo. Jyasalit jinyo o kasidong nyo sira. Am yaken am ko jyasangib, ta yalikey rana o ipacikaop ko jinyo. "
MRK,14,8,"Am iya rana am na paminmindan rana ya no nakem na jyaken an, a yamapaglo do kataotao ko so yamahangno a haneng. Ta ori rana am yavat na ori do bobwan da jyaken. "
MRK,14,9,"To ko na macitangayan jinyo am no ipeylimwang o Mapasaray a Ciriciring na ni Ama ta do to do karawan eya am abo ji makalavat so mina vazay na jyaken no mavakes eya."""
MRK,14,10,O rarwa so ikakarwan a macinanao ji Yeso am amyan so asa ka tao a meyngaran so Yota a tao do Isecyadi. Iya rana am mangay ori do panipanirsirngen da no mapatanatanang so nakem da si Ama ta do to a manazang ni Yeso jira. 
MRK,14,11,Mamizing da o ciring ni Yota am masaray sira. Karahan am ninoon da o kapanta da nya so nizpi. Ori o nipacipinda na rana no sapan na so araraw a torwan na rana ni Yeso jira.
MRK,14,12,"Omanam o kasaraw do ipamaring da so kanen a iyakan da so ji nimimway a pang am manwakwak sira so kagling. Maniring sira ji Yeso o macinanao jya am, ""Do wanjin mo tovoyan jyamen a tomalakanen so pamaringan ta so kanen do Iyeci."" "
MRK,14,13,"Karahan am mapahanhan si Yeso so rarwa ka macinanao jya. Maniring jira am, ""Angay kamo do ili. Si makasinmo kamo so asa ka mahakay a omoli rana no ranom da am macihza kamo jya. "
MRK,14,14,"No si somdep do asa ka vahay am somdep kamo do asdepan na. No si maniring kamo do mapeyvahay sya am, 'Na ipanci no yamnanao jyamen am: Wanjin o vahay a kalovotan namen a yamamaring so kanen do Iyeci,' kwan nyo an, "
MRK,14,15,"a kangay na ninyo do cinavat no vahay na nipingsanan na. So to nyo rana ngyani do dang a mapeykakasa so kanen ta."""
MRK,14,16,Mangay sira do ili o rarwa ka macinanao jya am todey mangononong o ciring na jira ni Yeso. Am ori o niyan da rana do dang a mapeykakasa so yaven da.
MRK,14,17,Maseyrem rana am malovot rana sira Yeso a kano rarwa so ikakarwan a macinanao jya. 
MRK,14,18,"Maniring si Yeso do ikalimot da koman am, ""To ko na macitangayan jinyo am yamyan jinyo so yasa ka tao a yamacihanghang jyaten a yamanazang nyaken."" "
MRK,14,19,"Mamizing da ori am marahet sira so onowned o macinanao jya. Am ori o nikateyteyras da manangangay nya ji Yeso. Maniring sira am, ""Yaken an?"" "
MRK,14,20,"Maniring si Yeso am, ""O yasa ka tao jinyo do yararwa so ikakarwan o macizanod jyaken a tomahem so kanen na am iya ori. "
MRK,14,21,"O ciring rana do Seysyo am wakwaken da o Nipamnekan na ni Ama ta do to a tao. Am o manazang nya tao am to makasi. Apyapya rana kaji na nimatazakan a tao do karawan."""
MRK,14,22,"Koman sira am ahapen na ni Yeso o pang a isaray na ji Ama ta do to a kakcikcil na sya a itoro do macinanao jya. Maniring am, ""Kanen nyo ya, ta kataotao ko ya."" "
MRK,14,23,Karahan am ahapen na rana o kopo a yanan no potaw cyo a kasaray na nya ji Ama ta do to a katoro na rana nya do macinanao jya a keyyop da rana sya. 
MRK,14,24,"Maniring si Yeso am, ""Oya rana am rala ko a nimvoyog a omaing do aro a tao. O rala ko rana ya am yongkad nyo do avayo a pangozayan nyo a ciring na ni Ama ta do to a mapatastas so omanoyong jya tao. "
MRK,14,25,"To ko na macitangayan jinyo am ji ko rana ngyop so potaw cyo mangay no marateng o araraw na no kapacikaop ko jinyo a omyop do teyngato, no si papwen na ni Ama ta do to o katalamozong na no vayo a karawan."" "
MRK,14,26,Teyka da o asa ka anwanood a sarayan da ni Ama ta do to a peyyanwanooden am mangay rana sira do tokon a meyngaran so Kanlan.
MRK,14,27,"Maniring si Yeso jira am, ""Mangay o kapacisyay nyo jyaken. Ta maniring do Seysyo am, 'Wakwaken ko o mapamangan so kagling a tao a kapeyvwak da no kagling.'"
MRK,14,28,"Am si mirwa ko a mavyay am manmanma ko a ka ninyo a mangay do Cyadidi."" "
MRK,14,29,"Maniring si Pite am, ""Tana peymakarwan da imo no tao am jyabo kakaro ko jimo a."" "
MRK,14,30,"Maniring si Yeso ji Pite am, ""To ko na macitangayan jimo am si ipidwa o manok a tomazokokok do ji na pa araw eya am mangay keypitlo mo a omalalas jyaken."" "
MRK,14,31,"Karahan am mavezkat si Pite a meyzezyak. Maniring am, ""Ji ko macizanod jimo a mawakwak a. Jyabo kato ko ngalalasan jimo a."" So nikakman da sang so ciring no kadwan jira macinanao jya."
MRK,14,32,"Makaranes sira do meyngaran so Kesimani a peymowamowan da am maniring si Yeso do macinanao jya am, ""To kamo ngyan jya, ta mangay ko pa meynozi."" "
MRK,14,33,Karahan am rarahen na si Pite a kani Yake a kani Yowani. So nyapo na rana dang no keyngen na rana so onowned. 
MRK,14,34,"Maniring jira am, ""Ko mazabab so onowned a toda jyawakwak. To kamo ngyan do jya. Am meytataziman kamo an."" "
MRK,14,35,"Meyratateng am karwan na sira ni Yeso so kabneng no keytan so karairai a kapeyrorokma na a mapasyasi ji Ama ta do to. Maniring am, ""No si apyahen mo am pakarwen mo o yatey rako a alalaw ko an."" "
MRK,14,36,"Maniring pa am, ""Mo Ama, yabo mo jya peyvazay. So pakarwan mo so alalaw eya an. Am ji mo na mangozai o nakenakem ko. Ta ahahapan mo na sya."""
MRK,14,37,"Meysinaoli a mangay jira am macita na o tatlo a ka macinanao jya makapya mitkeh. Maniring rana ji Pite am, ""Mo Simong, ka mitkeh? Manngwa, ji nyo nahap o asa ka vatvatek a ji nyo ngitkehi?"" "
MRK,14,38,"Maniring pa jira am, ""Meytataziman kamo a meynozi. Ta kalittan kamo an. Tana nyo apyahen do onowned nyo am nyo jyapakongo o nyo kapeynozi."""
MRK,14,39,Akman sang a komaro jira mangay a meynozi. Am akman sang o ciring na ji Ama ta do to. 
MRK,14,40,"Karahan am meysinaoli a mangay do macinanao jya. Am akman sang, ta mitkeh sira, ta tey makaha rana sira. Am ori o ji da makatenngi ji Yeso a pacisirsirngan. "
MRK,14,41,"Ipitlo si Yeso a mangay jira am maniring jira am, ""Yakamo pa mitkeh? Cyana, manga ovay. Ta yarana makeykai o Nipamnekan na ni Ama ta do to a tao a ipanazang da do meyraraten a tao. "
MRK,14,42,"Kayokay kamo na, kangay tamo rana. Cita kamo o yamanazang nyaken a tao a yarana mai."""
MRK,14,43,Ji pa vitos o ciring ni Yeso am mai rana si Yota a pacihzan da no meyhavit so takzes a kano sisipzot a tao. Sira ori am nitovoy da no panipanirsirngen da no mapatanatanang so nakem da si Ama ta do to a kano mangnanao no iwawalam ni Ama ta do to a kano kamanrarakehan. 
MRK,14,44,"O manazang ni Yeso a tao am nipanci na rana jira o ahahapan na sya. Maniring si Yota jira am, ""O rapongen ko a tao am iya ori. So rakpan nyo sya a kangay nyo na nya."" "
MRK,14,45,"Kapakaranes na ni Yota am mangay na rapongen si Yeso a manci no, ""Mo Mangnanao."" "
MRK,14,46,Karahan am rakpen da na si Yeso. 
MRK,14,47,O meytatanek do katangked da tao am amyan so asa ka tao a to baba so takzes na kangay na mapacipas so talinga no kalamsoyan no panirsirngen da no mapatanatanang so nakem da si Ama ta do to a kakas na no asa ka talinga na. 
MRK,14,48,"Maniring si Yeso jira am, ""Kamo mapalolo so takzes nyo a kano sisipzot nyo a yakomala jyaken? Nyo ipanci yaken a manakaw a tao? "
MRK,14,49,"Ko mangday so araw a yamangnanao so tao do rako a panaralayan. Kamo masangib a yamacikaop jyaken am nyo ji rakpi jyaken. Am kangay na mangononong no ciring do Seysyo."""
MRK,14,50,No kano nang am nimamimin sira o macinanao jya nikomaro jya a meyvwak.
MRK,14,51,Amyan so asa ka mowva tao a mapayob sya do kataotao na so zaping a nimacilolo ji Yeso. Naknakmen da o karakep da sya. 
MRK,14,52,Am to na rana wasikan o ayob na zaping kapalalayo na rana mangay somazok.
MRK,14,53,Yangay da si Yeso do vahay na no panirsirngen da no mapatanatanang so nakem da si Ama ta do to. O amyan rana do dang am panipanirsirngen da no mapatanatanang so nakem da si Ama ta do to a kano kamanrarakehan a kano mangnanao no iwawalam ni Ama ta do to. 
MRK,14,54,To na macyazizazawi si Yeso ni Pite a mangay do tezantehed no vahay no panirsirngen da no mapatanatanang so nakem da si Ama ta do to. Meyratateng am to rana macizavoz do mamzat a tao a omlisna macipanangdang jira. 
MRK,14,55,O panipanirsirngen no mapatanatanang so nakem da si Ama ta do to a kano aro a meykaygi a tao am meykala sira so tao a mangamaog so iraherahet da si Yeso a ciring a iwakwak da sya. Am ji sira makakala. 
MRK,14,56,Tana aro sira o tao a mangitao nya so malas a ciring a iraherahet da sya am ji meyyangangay o ipanci da. 
MRK,14,57,"Karahan am tatasa ka tao jira o to rana meytatanek a mangamaog so malas a ciring a iraherahet da si Yeso. Maniring sira am, "
MRK,14,58,"""Namen nimamizing ori a yanimanci no yana kakavakava so yanyamaog no lima no tao a rako a panaralayan. Si katlo araw am mapatnek so asa ka panaralayan a jya nyamaog no lima no tao."" "
MRK,14,59,Am tana akman rana sang a ciring a iraherahet da si Yeso am ji sira meyyangangay so ciriciring.
MRK,14,60,"Karahan am meytatanek o panirsirngen da no mapatanatanang so nakem da si Ama ta do to. Maniring ji Yeso am, ""Manngwa, yamyan so ciring mo do da iraherahet jimo ang?"" "
MRK,14,61,"Abo o asa ka ciring a nipanci na ni Yeso. Maniring pa ji Yeso o panirsirngen da no mapatanatanang so nakem da si Ama ta do to am, ""Manngwa, manoyong ka ya Misayya a Anak ni Ama ta do to?"" "
MRK,14,62,"Maniring si Yeso am, ""Noon. Manoyong. Mamimin kamo a makacita so Nipamnekan na ni Ama ta do to a tao a omlisna do wanan na ni Ama ta do to a meygegcin do cinalab a mai do teyrahem."" "
MRK,14,63,"Mamizing na no panirsirngen da no mapatanatanang so nakem da si Ama ta do to am to na rana misipisinga o talili na. Maniring am, ""Tana abo rana tao a manci no karatan na am cyaha. "
MRK,14,64,"Ta nyo na nimamizing o ciring na na iraherahet si Ama ta do to. Pancyan kamo pala, kongwen takamo ya."" Mamimin sira manci no kawakwak sya. "
MRK,14,65,"O tatasa jira am cicippan da si Yeso a kabengbeng da so mata na a bakbakan. Maniring sira ji Yeso am, ""Pancyan pala. Sino yanimbakbak jimo ang."" O tatasa ka mamzat a tao am siplangen da si Yeso."
MRK,14,66,Amyan pa si Pite do pantaw no vahay no panirsirngen da no mapatanatanang so nakem da si Ama ta do to am amyan so lamlamsoy da a mavakes a mai. 
MRK,14,67,"Macita na si Pite a manangdang am to na ningkaji. Maniring ji Pite am, ""Imo asyo o kararay na no tao do Nasale a si Yeso?"" "
MRK,14,68,"Maniring si Pite am, ""Ko jyasingkaji o yamo ipanci a tao ang."" Teyka na o ciring na am meyparai jira. "
MRK,14,69,"Makarahan am macita na pa si Pite no mavakes ang. Maniring do meytatanek do katangked da tao am, ""Iya rana ito am yamacinanao jya ori."" "
MRK,14,70,"Mamizing ni Pite am alalasan na. Makarahan am o meytatanek do siri da tao am maniring sira ji Pite am, ""Ji mo naywa o mo kapacikaop jira. Ta imo rana am tao ka do Cyadidi."" "
MRK,14,71,"Maniring si Pite am, ""Tana to ko mangavay am ko jyatenngi o tao a nyo ipanci ang. No yamalas o ciring ko am cyaha, ta yamyan si Ama ta do to a mapasingesinget jyaken."" "
MRK,14,72,Teyka na ori a ciring am ipirwa na so katazokokok no manok. Karahan am manakem na rana ni Pite o mina ciring ni Yeso do keypitlo na omalalas jya no keypidwa na tomazokokok o manok. Ji na pariparing o onowned na am to rana zezezeng a omlavi.
MRK,15,1,Apnezak do ikadwa na araw am meykaygi rana sira o panipanirsirngen da no mapatanatanang so nakem da si Ama ta do to a kano kamanrarakehan a kano mangnanao no iwawalam ni Ama ta do to a kano aro a panipanirsirngen. Karahan am pamnekan da na o vazay da. Meyratateng am vaoden da na si Yeso a yangay ji Pilato. 
MRK,15,2,"Maniring si Pilato jya am, ""Panirsirngen da imo no tao do Yotay?"" Maniring si Yeso am, ""Noon, manoyong ori."" "
MRK,15,3,So nikaro no marahet a vazay a iraherahet da si Yeso no panipanirsirngen da no mapatanatanang so nakem da si Ama ta do to. 
MRK,15,4,"Am ori o nipacicyan na pa si Yeso ni Pilato. Maniring am, ""Amizing pala o aro a vazay a da iraherahet jimo. Manngwa, yabo ciring mo a yamo ipasapa jira?"" "
MRK,15,5,Akman sang ta abo o asa ka ciring a nipasapa na jira ni Yeso. Am ori o savasavakan na nya ni Pilato.
MRK,15,6,Mangday no mamaring sira so kanen do Iyeci o kato na mangozayan jya ni Pilato do kapamnekan da no tao a mapasaway so asa ka tao a nipteng da. 
MRK,15,7,Nimacinao o meyngaran so Palapa a macizavoz do aptengen da. Iya rana ori am mapasobsobna do seyvo a kapanwakwak na so tao. 
MRK,15,8,Malovot sira o aro a tao a manci ni Pilato so kapasaway na so asa ka tao. 
MRK,15,9,"Maniring si Pilato jira am, ""Manngo kamo a apyapya kapasaway ko so panirsirngen nyo a tao do Yotay an?"" "
MRK,15,10,Am katenngan na rana ni Pilato o nyahapan da si Yeso a itoro jya no panipanirsirngen no mapatanatanang so nakem da si Ama ta do to do keynanahet da nya. Am ori o nyangayan da nya jya. 
MRK,15,11,Am kapasozisozi da so aro a tao no panipanirsirngen da no mapatanatanang so nakem da si Ama ta do to a manci ni Pilato a mapasaway si Palapa. 
MRK,15,12,"Ipidwa na pacicin sira o aro a tao ni Pilato am maniring jira am, ""Kongwen ko so wanjin o nyo ipanci a panirsirngen nyo a tao do Yotay ang."" "
MRK,15,13,"Maniring sira o aro a tao a amlololos am, ""Padketen do jyojika!"" "
MRK,15,14,"Maniring si Pilato am, ""Ikongo na mina vazay a yamarahet."" Ikeykavevek da amlololos no aro a tao. Maniring sira am, ""Padketen do jyojika!"" "
MRK,15,15,Ji na pasovoy o aro a tao ni Pilato am to na rana norwan jira si Palapa a kapanci na rana no tao a somipsipzot ji Yeso a katoro na rana ni Yeso jira yangay da padketen do jyojika.
MRK,15,16,Karahan am yangay da no itaysang no Loma si Yeso do tezantehed no vahay ni Pilato a kapeylovolovot da na so aro a itaysang. 
MRK,15,17,"Meyratateng am payoben da si Yeso so akmey ayob no panirsirngen a kapamalikawag da so akmey tazici a pasakopen da jya, "
MRK,15,18,"a kalogologod da nya. Maniring sira am, ""Makapintek ka Panirsirngen no tao do Yotay an."" "
MRK,15,19,Karahan am bakbakan da no vazit o oo na a kacicipa da jya a kapeylilitod da amlogologod nya. 
MRK,15,20,Teyka da peyyaliliman am opsowen da na o nipeyyayob da sya akmey ayob no panirsirngen a kapayob da na jya so meyngongyod a ayob na a kangay da rana nya padketen do jyojika.
MRK,15,21,Makanavak do rarahan na am masinmo da o asa ka tao a meyngaran si Simong a omoli a apo do takey. Masinmo da ori am pahanhanen da ori a somabway no jyojika ni Yeso. (Si Simong rana am tao do Cidinay a inyapwan da ni Yadisanta kani Lovo.) 
MRK,15,22,Yangay da si Yeso do meyngaran so Keketa. O peypeypangayan no nang am Yanga no oo no tao. 
MRK,15,23,Amyan sira do dang am peyyopen da si Yeso so nipazavozan da so kosozi a makopad a ranom. Am ji na ngyopa ni Yeso. 
MRK,15,24,Padketen da rana si Yeso do jyojika am macipangoyongoyot sira amvonong so mina ayob na. 
MRK,15,25,Ikasyam no vatvatek do apnezak am padketen da si Yeso do jyojika. 
MRK,15,26,"O nivatvatkan da raraten na am, ""Iya ya am Panirsirngen da no tao do Yotay,"" "
MRK,15,27,a kapazanod da so rarwa nimanakaw a tao ji Yeso a padketen do jyojika. Asa am pain da do wanan na. O asa am pain da do ozi na. 
MRK,15,28,"[So na nipangononong rana no akman sang a ciring do Seysyo. Ta o domket dang am, ""Nipazasing da do meyraraten a tao.""]"
MRK,15,29,"O meyhatay do dang a tao am to da ligaligana o oo da mapasnesnek si Yeso. Maniring sira am, ""Ka jyapya yamanci no kakavakava mo so rako a panaralayan a kapakatlo na araw no ipatnek mo sya. "
MRK,15,30,"Peyhekas do jyojika sicyaikwaya kavyay mo so kataotao mo am."" "
MRK,15,31,"Akman sang sira o panipanirsirngen da no mapatanatanang so nakem da si Ama ta do to a kano mangnanao no iwawalam ni Ama ta do to a meykeykaming nya. Maniring sira am, ""Na mavyay o karwan no tao a na jyatenngi o kataotao na avyain. "
MRK,15,32,"Kizisto a Panirsirngen no Isedi, peyhekas pala do jyojika, ta citahen namen, ta ori o anoyngan namen jimo."" Akman sang sira o kararay na nipadket da do jyojika mapeyleylak sya."
MRK,15,33,Meyigen o araw am mina todakedep o teyrahem so atlo a ka vatvatek. 
MRK,15,34,"Ikatlo na ka vatvatek do makoyab am amlololos si Yeso. Maniring am, ""Idi, Idi, lama sapahetani."" O peypeypangayan na am, ""Mo Ama do to, mo Ama do to, mo peymakarwan jyaken."""
MRK,15,35,"Mamizing da no tao am maniring sira am, ""Na tawagan si Idiya."" "
MRK,15,36,"Amyan so asa ka tao a mangay omahap so nitahem do makopad a ranom a akmey tapaik a palibden do anaro a avyao a itoro ji Yeso ipeyyop na sya. Maniring am, ""Nanalahen ta pala ang, ta ala mai si Idiya mangay mapakas sya do jyojika an."""
MRK,15,37,Ipisa kalolos na ni Yeso am mazavat o inawan na. 
MRK,15,38,O bengbeng no rako a panaralayan a milakayob am mina todapising. 
MRK,15,39,"O amyan do tangain no jyojika a panirsirngen no itaysang no Loma am macita na si Yeso a amlololos a mawakwak am maniring am, ""Manoyong o tao eya Anak no Tao do to."""
MRK,15,40,Amyan so aro a mavakes a makacita sya a macyatovang jya. Sira rana am Matelyan Madiya kano ina na ni Yake a kani Yoseyvo a Madiya kani Salomey a kano karwan da icyamavavakes da. 
MRK,15,41,No keyyan ni Yeso do Cyadidi am sira ori o nimacilolo jya a mapeyveyveken sya. Amyan pa sira so aro a mavavakes a nimacihza jya do Yelosaleng.
MRK,15,42-43,Maseyrem rana do vekhas na no ipeywalam da no tao do Yotay am nimai si Yoseyvo. Iya rana am tao do Adimatay a tey kanig da ori no panipanirsirngen a kararay na. Iya rana am tey saray na no nang o kapananala na so katalamozong na nyaten ni Ama ta do to. Ji na mamman si Pilato. Am ori o yangay na a manci nya ji Pilato so kakas na so kataotao ni Yeso a pakakasahen. 
MRK,15,44,"Nisavasavak na ni Pilato o mina kapakamizing na rana si Yeso a nimawakwak. Am ori o nipancyan na no asa ka panirsirngen no itaysang no Loma a mai. Maniring jya am, ""Manngwa, yarana nimawakwak si Yeso?"" "
MRK,15,45,Mamizing na do panirsirngen da no itaysang no Loma o kanimawakwak na rana ni Yeso am ori o nipyan na si Yoseyvo a mahap rana so kataotao na ni Yeso. 
MRK,15,46,Karahan am manazang si Yoseyvo so milakayob a kangay na rana omkas so kataotao ni Yeso a pongosan no milakayob a mangay pakakasahen do nidokdokan na rana mao a kalolog na so rako a veysen a pazevngen na do heseb na. 
MRK,15,47,Si Matelyan Madiya kano ina na ni Yoseyvo a Madiya am nimacilolo sira. So pakatenngan da do nipakakasan da si Yeso.
MRK,16,1,"Komavos o ipeywalam no tao am manazang si Matelyan Madiya kani Madiya a ina na ni Yake a kani Salomey so mahangno a haneng, mangay da ikoris do kataotao ni Yeso. "
MRK,16,2,Apnezak do niciyo do ipeyzengazengang na rana am mangay sira do nipayan da so kataotao ni Yeso. 
MRK,16,3,Amyan sira do rarahan am naknakmen da o kabo no tao a somidong sira a mapeylis so rako a veysen a nipaneb da. 
MRK,16,4,Am citahen da am nimalolog rana o rako a vato. 
MRK,16,5,Somdep sira do heseb na am macita da o mowva tao a omlisna do kawanan no nipayan da si Yeso a meyyayob so malavang a ayob. Ori o niogto da. 
MRK,16,6,"Maniring o mowva tao ori am, ""Ji kamo ogto a mavokahaw. Ta ko katenngan inyo a yakomala so yada nipadket do jyojika tao do Nasale a si Yeso. Am yana ji ngyan do jya, ta yarana nimirwa mavyay. To nyo nita o yada nipayan sya ito, "
MRK,16,7,"a kangay nyo na manci nya do macinanao jya. Ipanci nyo ji Pite, ta o ciring na ni Yeso am manmanma pa ka nira a mangay do Cyadidi. So ipakacita da sya do dang. So na ipangononong no mina ciring na jira."" "
MRK,16,8,No mangay kanyahey da am mangay keyyak da nya a malalayo a komaro rana do heseb na. Am ji da nipanci do tao. Ta manyahey sira.
MRK,16,9,[Apnezak do niciyo am mirwa mavyay si Yeso. O ney manma na nipacittan na no kataotao na am si Matelyan Madiya. Iya rana am nipamozwawan na ni Yeso so apito a kalamsoyan ni Satan. 
MRK,16,10,Iya am nimangay manci nya do mazabab so onowned a mina kararay ni Yeso. 
MRK,16,11,Mamizing da si Yeso a nimavyay rana a kapakamizing da pa si Madiya nimakacita rana sya am ji da nganoyngi.
MRK,16,12,Mavitos o vazay ori am macitarek rana o pacittan na no kataotao na ni Yeso do rarwa ka mina kararay na a meypangay do ili da. 
MRK,16,13,Ipanci da do karwan da macinanao ji Yeso am ji da pa nganoyngi.
MRK,16,14,"Ney manowji na am mapacita si Yeso do koman a asa so ikakarwan a macinanao jya. Am nioya na sira, ta malma sira so nakenakem ji Ama ta do to a akmey vato so onowned a ji nganoyong do ciring da no tao a nimakacita sya a nimirwa a mavyay."
MRK,16,15,"Maniring si Yeso jira am, ""Mangay kamo do peycyamahamahatawan na a meylimwang no Mapasaray a Ciriciring na ni Ama ta do to do tao do karawan. "
MRK,16,16,O omanoyong jyaken a omya so kataktak do kataotao da am patazadangen ko sira. Am o ji manganoyong a tao am pasyain ko sira a pasingsingtan. 
MRK,16,17,O manganoyong a tao am ipanta na sira ni Ama ta do to so oyowyat da mapeyvazay so mapeyzokab a vazay. No pangozayan da o ngaran ko am mavozwaw da o kalamsoyan ni Satan a kapeyzezyak da so macitarek a ciring. 
MRK,16,18,"Tana to da minani o tokza, omyop so makazazakat a kosozi am apya sira. No paoptahen da o lima da so meyngen a tao am todapya sira."""
MRK,16,19,"Teyka na ni Yeso o aro a ciring a ipanci jira am meycyakavat rana mangay do teyngato a omlisna do wanan na ni Ama ta do to, "
MRK,16,20,kangay da rana no nimacinanao ji Yeso a meylimwang no Mapasaray a Ciriciring na ni Ama ta do to do peycyeylilyan na. So ikanoyong ni Yeso a macikaop jira a manta nira so oyowyat da a mapeyvazay so mapeyzokab a vazay. Ori rana am yongkad no kanoyong no Mapasaray a Ciriciring na ni Ama ta do to a ipeylimwang da.]
LUK,1,1,Kokay mo Tiawveylo. Amyan so aro a tao a nimvatvatek do mina vazay da no kadwan jyaten. 
LUK,1,2,O nivatvatkan da am nipayapo da do nimacita da vazay ni Yeso a kano nimamizing da ciriciring da no nimeylimwang nya. 
LUK,1,3,"O akman rana sya vazay am ko na nimanlolok a nyapo do atngeh na kangay na do pinangavosan na a ko nipakapya a nipacinanawan. Am ori o ko pancyan ya jimo, mo Tiawveylo. "
LUK,1,4,O yako pancyan ya am yamanoyong o mo nimamizing a ninanao da jimo.
LUK,1,5,"O mina panirsirngen do Yotay no kano nang am meyngaran si Helote. Am amyan so asa ka tao a mapatanatanang so nakem da si Ama ta do to a meyngaran si Sacyadiya macyanod do Apiya, asa ka lipenpenan. O kahanghangan na no nang am meyngaran si Idisapay. Sivosivovoong da ni Yalon a mapatanatanang so nakem da si Ama ta do to. "
LUK,1,6,Acyacilban na ni Ama ta do to am katenngan na sira meyyaven do vahay apiya so nakenakem a tao a omahap so inanao na sira ni Ama ta do to. 
LUK,1,7,"Am sira rana ori am abo anak da, ta ji meytaodtod o kahanghangan na si Idisapay a mangay do kararakehan da."
LUK,1,8,"Ipisa katalamozong na ni Sacyadiya so nakem da patanangen ji Ama ta do to am, "
LUK,1,9,ahapen na rana o iwawalam da macipangoyongoyot. So nisdep na do rako a panaralayan da do Yelosaleng a mapatanatanang so nakem da ji Ama ta do to. 
LUK,1,10,Patanangen na o nakem da si Ama ta do to am amyan so aro a tao do pantaw a meynozi. 
LUK,1,11,So niyan na no asa ka tinsi ni Ama ta do to a nimangay mapacita no kataotao na jya a meytatanek do kawanan no patanangan so nakem da si Ama ta do to. 
LUK,1,12,Macita na ni Sacyadiya am akmey to nalap o pahad na manyahey nya. 
LUK,1,13,"Maniring o tinsi jya am, ""Sacyadiya, ji ka nyahey, ta o inozi mo am na nyamizing rana ni Ama ta do to. So peytaodtod na no kahanghangan mo a si Idisapay so mahakay. So ngaranan nyo jya si Yowani. "
LUK,1,14,So ikasaray mo na a kasaray da nya no aro a tao so anak mo a minalikey. 
LUK,1,15,Ta iya rana am katenngan a tao do tangain na ni Ama ta do to. So ji na ngyopi so saki. No kaji na tazakan a tao pa am nipabedbed na rana ni Ama ta do to o oyowyat na jya Seyzi. 
LUK,1,16,Ta iya o mapeysinaoli sira so aro a Isedi a tao a omraralay ni Ama ta do to a manoyong a Tao do to da. 
LUK,1,17,"Ta iya rana am manmanma a mai a kano Panirsirngen nyo. Ta oyatan na no Seyzi akman si Idiya. So peypeypapyan na so nakenakem no nimeyrahet so nakem a malama. Ipeysinaoli da mamlis so nakem no meyraraten a tao. So icyakma dey mina tazak a tao so onowned. So ikanoyong na somidong so tao a omnanala sya."""
LUK,1,18,"Maniring si Sacyadiya do tinsi am, ""Ikongo pakatenngan ko do ciring mo. Namen rana rarakeh eya meyyaven do vahay. Jyabo kapacinadnadnad na pa no kahanghangan ko a."" "
LUK,1,19,"Maniring o tinsi am, ""Yaken rana ya am lamlamsoy na yaken ni Ama do to a meyngaran si Cyapaydi a yana nitovoy a mangay a manci nya jimo so rako a vazay eya. "
LUK,1,20,"Am yamo ji nganoyngi o ciriciring ko. Sicyaraw rana ya am papwen mo na o kaji mo makabnebnekan, mangay ori do ikatazak na tao no anak mo."""
LUK,1,21,So kangsahan da nya a ninanala no aro a tao do niyan na do sahad na kapeyzokab da nya nimownay do rako a panaralayan dang. 
LUK,1,22,Makowbot am ji rana makabnebnek. Ori o ipakateneng da jya nimakacita so niyak na no mata do rako a panaralayan. So nika lima na no nipacisirsiring na do tao. 
LUK,1,23,Komavos o vazay na mapatanang so nakem da si Ama ta do to am mangay rana do vahay da.
LUK,1,24,Kadadayan na rana so araraw am mamlis rana so kanen o kahanghangan na si Idisapay. Mina kalima na vehan am jya nimakowbot do vahay da. 
LUK,1,25,"Maniring am, ""Manoyong an si Ama ta do to a yanimvonas so da tamwadan jyaken no icyatatao ko an, do kabo no minapodpod jyaken."""
LUK,1,26,"Ikanem na vehan ni Idisapay am tovoin na ni Ama ta do to o tinsi a meyngaran si Cyapaydi a mangay do ili a meyngaran so Nasale a macinapnap do Cyadidi, "
LUK,1,27,"a mangay do asa ka mavakes a nitamtamkan da rana no macikownongan ji Tawey, asa ka mahakay a meyngaran si Yoseyvo. O ngaran no mavakes am si Madiya. "
LUK,1,28,"So nyangay na no tinsi do mavakes ang. Maniring am, ""Kokay. Makapiya ka so onowned an. Manoyong o na kapacilovot jimo ni Ama ta do to a yameypalanginan nimo. So yana ikatey rako no aryarilaw na jimo ni Ama ta do to."" "
LUK,1,29,"Mamizing na o ciring no tinsi ni Madiya am mina to na ogtwan, do kaji na makatenngan do peypeypangayan na no ciring na. So to na rana naknakmi so agagazan na no mina ciring na jya. "
LUK,1,30,"Maniring o tinsi jya am, ""Madiya, ji ka nyaheyan, ta na ikarilaw imo ni Ama ta do to an. "
LUK,1,31,Citahen mo an. Mangalavat ka so anak mo a mahakay. So ngaranan mo jya si Yeso. 
LUK,1,32,Iya rana am meyngongyod a katenngan a tao. So pancyan da nya Anak ni Ama ta do to. So torwan na nya ni Ama ta do to jya so azwazway na no ineynapo na ni Tawey. 
LUK,1,33,"So peypanirsirngan da sya no sivosivovoong na ni Yakebo mangay no kaidan no karawan. So ikabo na no tao a makataha sya panirsirngen."""
LUK,1,34,"Maniring si Madiya do tinsi am, ""To ko akman sang, do ko jyasingkaji o mahakay."" "
LUK,1,35,"Maniring o tinsi am, ""O Seyzi na ni Ama ta do to o peyhekasen na jimo a kano oyowyat na. So na apzatan jimo ni Ama do to. Am ori o ikatazak na tao no Anak na ni Ama ta do to. "
LUK,1,36,Cita pala o zipos mo si Idisapay. Ta kakwakwan na rarakeh rana am macinadnadnad pa. Am do nakenakem no tao am jyabo kapeytaodtod no nang. Am yajyakman sang an. Ta ikanem na rana vehan eya yamamlis so kanen. 
LUK,1,37,"Ta abo ji na hap a vazay ni Ama ta do to."""
LUK,1,38,"Maniring si Madiya am, ""Yaken rana am lamlamsoy na yaken ni Ama ta do to. So to ko na nooni so ciring na ni Ama ta do to."" Meyratateng am karwan na rana no tinsi."
LUK,1,39,Meyratateng am tomanggeh a meypangay si Madiya do ili da Sacyadiya a macinapnap do Yotay. 
LUK,1,40,Somdep do vahay da am peyminaminasi na si Idisapay. 
LUK,1,41,Mamizing na ni Idisapay si Madiya am mina to meygonagonay o alavaten na a kowyat na ji Idisapay no Seyzi. 
LUK,1,42,"Am ori o nilolos na manci no, ""Imo rana ya am ney manokdwan ka do icyamamavakes ta, ta o yamo alavaten am yamonganay ji Ama ta do to. "
LUK,1,43,Mazavak eya yamai a tomita jyaken a ina no Panirsirngen ko. 
LUK,1,44,Ko mamizing o ciring mo am yato meygonagonay o ko alavaten a somaray. 
LUK,1,45,"Mo anoyngan o ciring na jimo ni Ama ta do to a mangononong. So mo ikanoyong a tey yapya."""
LUK,1,46,"Maniring si Madiya am, ""Ko isaray o rako a nakenakem na ni Ama ta do to, "
LUK,1,47,"a manoyong a Tao do to, do yana mapatazadang jyaken do teyngato, "
LUK,1,48,"ta yana manakem o ji mamayok a lamlamsoy na. So papwan da sya sicyaraw eya mangay do kaidan no karawan o kabnek da jyaken a apiya so ngilin a mavakes, "
LUK,1,49,ta yamyan so rako a vazay na do kataotao ko ni Ama ta do to. Mazway o ngaran na.
LUK,1,50,"O pangangarilawan na am jyablis sicyakwaya, kangay na do kaidan no karawan a itoro na do omraralay nya tao."
LUK,1,51,Tey mowyat si Ama ta do to a mapeyvwak so nakenakem da no mapahama a tao.
LUK,1,52,Na nipeypaveveh sira o panipanirsirngen. So ji da rana makazyazyaki. Na nikatkat sira o ji makazyazyak a tao.
LUK,1,53,Na absoin sira o makcin a tao a kapteng na sira so mabsoy a tao.
LUK,1,54,"So ninaknakman na so pangangarilawan na kasidong na so omraralay nya Isedi a tao, "
LUK,1,55,"akman so nipanci na do ineynapo ta, aryarilaw na si Apolahan a kano apwapo na, mangay rana do kaidan no karawan."""
LUK,1,56,So niyan na ni Madiya do vahay da Idisapay so katlo a vehan a kangay na rana do vahay da.
LUK,1,57,Marateng rana o vehan ni Idisapay am malikey rana o anak na mahakay. 
LUK,1,58,Mamizing da no katakataib da kano zipozipos da o karilaw na nira ni Ama ta do to am masaray sira so nakenakem ji Idisapay.
LUK,1,59,Ikawao na araw am mai rana o aro a tao a kayongkad da no kanakan a meyngongyod a Isedi a tao. So kakzan da no ngaran na ni ama na Sacyadiya a ingaran da jya. 
LUK,1,60,"Am maniring o ina na am, ""Beken. Ingaran ta jya si Yowani."" "
LUK,1,61,"Am maniring o aro a tao do ina na am, ""Yabo do zipos nyo o akman sang so ngaran."" "
LUK,1,62,"So nisirsirngan da no lima da so ama na, do kapamnek na do ngaran no anak na. "
LUK,1,63,Am ori o nipacyami na jira so peyvatvatkan na. Meyratateng am vatvatkan na o ngaran na no anak na si Yowani. So nisavasavakan da nya. 
LUK,1,64,No kanang am nimakeykai a meyzezyak o ama na. So nisarayan na rana nya ji Ama ta do to. 
LUK,1,65,Am ori o nisavasavakan da nya no katakataib da. So peylimwangan da rana nya do tao do peycyeylilyan na do Yotay. 
LUK,1,66,"O makamizing sya tao am abo ji mapeyyan sya do onowned da kapanci da no, ""Si makaveyvow am ikongo paro o angayan no kanakan eya."" Ta to da nahaw o kowyat na jya ni Ama ta do to."
LUK,1,67,"So nioyatan na ji Sacyadiya no Seyzi na ni Ama ta do to a manci no, "
LUK,1,68-69,"""Manoyong a isaray o Tao do to da no Isedi a tao a tomalamozong nyaten an. Ta tovoin na o sivovoong ni Tawey a omyavayo so onowned ta a mapatazadang jyaten do teyngato."
LUK,1,70,"Akman so nipaziman ni Ama ta do to no kakwa pa nitoyo na jira do panoyonoywan na so ciring, "
LUK,1,71,a kapahawa na jyaten do kavosoyan ta tao a kano maoya nyaten a tao.
LUK,1,72,"So nikarilawan na no ineynapo ta, do na kahap sya do kanitomoyotoyon na sira."
LUK,1,73,"Akman so kanitomoyotoyon na so ineynapo ta si Apolahan no ciriciring na, "
LUK,1,74-75,"a kangay na mapahawa jyaten do kavosoyan ta tao. So ikabo no ikanyahey ta. Am ori o to ta ngavosi nya do karawan so kahap ta so apya nakenakem na, kahap ta so vazay na omraralay nya."
LUK,1,76,Imo rana manganako am abneken da rana imo a manoyonoyo so ciriciring no ney manokdwan na Tao do to an. Ta imo rana am manmanma ka mapaziman sya do tao so kai na no Panirsirngen ta.
LUK,1,77,"Ipanci mo do omraralay nya tao o yana kavonas so raraten da ni Ama ta do to. So ikanoyong na mapatazadang sira do teyngato an, "
LUK,1,78,"ta oya rana am omaing ya do pangangarilawan na ni Ama ta do to a tomiray jyaten, "
LUK,1,79,"a kaciray na so ji pa makateneng ji Ama ta do to a manyahey no kawakwak da tao, a kapangonong na nyaten do kapyapyan."""
LUK,1,80,Makaveyvow rana o anak na ni Sacyadiya am meypakatkat o nakenakem na. Nimeyvahay do kabwan no nihakawan no tao a mangay do nipeytotwaw na rana mangnanao so Isedi a tao.
LUK,2,1,"No kano nang am amyan so ciring na no panirsirngen da no Loma a meyngaran si Kaysa Awkoseto. Maniring am, ""Inyo rana ko italamozong a tao do Loma am mamimin kamo a mangay a mapadket so ngaran nyo."" "
LUK,2,2,Ori pa so kapadket da so ngaran da no kapeypanirsirngen da si Cidino do Sidiya. 
LUK,2,3,So nikamimin da no tao a mangay do ili da mapadket so ngaran da. 
LUK,2,4,"So nikapo na ni Yoseyvo do ili da do Nasale a macinapnap do Cyadidi a mangay do Yotay. So nipakaranes na rana do Podiheng a cinatazakan na tao ni Tawey, ta si Yoseyvo rana am sivovoong na ni Tawey. "
LUK,2,5,"So ipacihza ni Madiya ji Yoseyvo a mangay a mapadket so ngaran da, ta nitoro na rana o tamtamek da jira. Am no kano nang am mamlis so kanen rana si Madiya. "
LUK,2,6,Amyan sira do Podiheng am vehan na rana ni Madiya. 
LUK,2,7,"So nikatazak na rana no kabnekan na anak a mahakay. Am ori o nivangnan da sya no milakayob a kapangay da sya do pamangamanganan so baka, ta abo rana o yanan da do iseysanan."
LUK,2,8,"O mapamangamangan so kagling a tao do ahep a amzat do kagling da do masngen do Podiheng am, "
LUK,2,9,to ngyan so tinsi na ni Ama ta do to a mapacita jira. So nicirayan na sira no oyowyat na ni Ama ta do to. Am ori o nikanyahey da. 
LUK,2,10,"Am maniring jira o tinsi am, ""Ji kanyo anyaheyan, ta yamyan so apiya ciriciring a ko ipanci jinyo. O ciriciring rana ya am rako a sarasaray no tao do karawan an. "
LUK,2,11,Sicyaraw rana ya am yanimatazak a tao o asa ka Panirsirngen nyo do karawan eya do ili ni Tawey. Iya rana am si Kizisto a mapatazadang jinyo do teyngato. 
LUK,2,12,"So ipakacita nyo so asa ka minalikey a kanakan a mivangen so milakayob a miray do pamangamanganan so baka. Ori rana o tovilan nyo jya."" "
LUK,2,13,"Meyratateng am amyan so aro a tinsi do hanit a macizanod do tinsi ang a somaray ni Ama ta do to. So peycirngan da so, "
LUK,2,14,"""Azwazwain takamo si Ama ta do to. Inaoy si itoro na jira do omraralay nya tao do teyrahem o ikapiya no onowned da."""
LUK,2,15,"Karwan da sira no tinsi a mangay do teyngato am ipeysirsiring da no mapamangamangan so kagling a manci no, ""Mangay tamo do Podiheng a tomita so na nipaziman jyaten ni Ama ta do to."""
LUK,2,16,Ori o nikakeykai da nimangay a komala si Madiya kani Yoseyvo a kano miray do pamangamanganan so baka kanakan. 
LUK,2,17,So nipakacita da rana sya kavahangso da so mina ciring da jira no tinsi. 
LUK,2,18,O makamizing sya tao am abo ji meyzokab no ciring da sira. 
LUK,2,19,Si Madiya rana am to na peyyana do onowned na o aro a vazay na kanakenakem na sya do onowned na. 
LUK,2,20,"Ikongo do mina to mangononong o mina ciring da sira no tinsi, am ori o nisarayan da rana nya ji Ama ta do to no mapamangamangan so kagling a kangay da rana."
LUK,2,21,Mablit o ikawao na araw no kanakan am yongkadan da a meyngongyod a Isedi a tao a kangaran da rana jya si Yeso. O ngaran na rana am nibnek na rana no tinsi no kaji na pa nganan sospa na ni Madiya.
LUK,2,22,"Marateng rana o araraw na no hapan da so iwawalam na ni Moyse do nimangahanas rana mavakes. Am ori o nyangayan da no anak da ni Yoseyvo a kani Madiya do Yelosaleng a patanangen da ji Ama ta do to a mahap so vazay na, ta ori o nitaid na pa ni Moyse a iwawalam da, "
LUK,2,23,"akman so nivatvatkan da iwawalam na ni Ama ta do to, ""O kabnekan nyo mahakay anak am akmanen nyo so sang a patanangen nyo ji Ama ta do to,"" "
LUK,2,24,kapangozay da do ipanci na ni Ama ta do to a iwawalam na a mangap so adwa ka voit. No beken a voit am adwa ka hato.
LUK,2,25,No kano nang do Yelosaleng am amyan so asa ka tao a meyngaran si Simoyang. Iya rana ori am makdeng so nakenakem ji Ama ta do to a oyatan no Seyzi. So to na pananalai so makayokod no Isedi a tao. 
LUK,2,26,Nipanta na no Seyzi si Simoyang so ipakateneng na do kapakapis na pa so tovoin na ni Ama ta do to a Kizisto. 
LUK,2,27,"Ikongo do nioyatan na no Seyzi, am ori o nisdep na do rako a panaralayan. Nimacinao no kano nang o kangay da ni Yeso no inyapwan na mangay a mangozay do iwawalam da. "
LUK,2,28,"Meyratateng am sapopowen na ni Simoyang o kanakan a kasaray na nya ji Ama ta do to. So nipancyan na no, "
LUK,2,29,"""Mo Ama do to, manoyong o ciriciring mo an. Tana to ko na ngaroi o karawan am, "
LUK,2,30,"cyaha, ta ko na nimacita o mapatazadang jyamen do teyngato."
LUK,2,31,Ta iya o nitovoy mo a somidong so tao do karawan.
LUK,2,32,"Iya rana am akmey araw a tomiray so beken a tao do Yotay. So torwan mo no azwazway mo jyamen a Isedi a tao."""
LUK,2,33,Am ori o niogtwan da nya no inyapwan na no kanakan so ciring na ni Simoyang. 
LUK,2,34,"So nitoyotoyonan na sira ni Simoyang a kapanci na nya ji Madiya so, ""Manoyong o kanakan eya na nipamnekan ni Ama ta do to. Aro omanoyong jya tao. Aro ji nganoyong jya. So ikaro da no tao a maoya nya. "
LUK,2,35,"Am ori rana o ipatwaw so aro a marahet a nakenakem no tao. Imo rana am akma dey to patovozey so ipangan o onowned mo."""
LUK,2,36,"Amyan so asa ka mavakes a panoyonoywan na so ciring ni Ama ta do to a meyngaran si Anna, anak ni Vanoar a sivovoong ni Asiar. Am rarakeh rana ori. Ikapito na kawan nizagpit na do kahanghangan na am mawakwak o mahakay na. "
LUK,2,37,O kakawakawan na rana am apat o ikasyam na ngarnan (84). Iya rana am tey makdeng a omraralay ni Ama ta do to. So ipangday na do maraw a kado mahep a ji na mangakaday a meynozi ji Ama ta do to. So ji na ngaroi do rako a panaralayan da. 
LUK,2,38,"So nipeypasngen na mangay jira a somaray no kanakan ji Ama ta do to a kapeylimwang na rana nya do omnanala sya tao, do kanimalikey na rana no mapatazadang sira do teyngato."
LUK,2,39,Mateyka da rana da Yoseyvo a kani Madiya tomoyotoyon sya no iwawalam da am meysinaoli rana sira do Cyadidi do ili da do Nasale. 
LUK,2,40,"Meyparako rana o kanakan am meypakatkat rana o teneng na, ta oyatan na ni Ama ta do to."
LUK,2,41,Mangday so awawan o kangay da no inyapwan na ni Yeso a mamaring so kanen do Yelosaleng. O ingaran da do araraw ori am Iyeci.
LUK,2,42,Marateng rana o ikadwa na so ikarwa (12) no kakawakawan na ni Yeso am macihza do inyapwan na. 
LUK,2,43,Teyka sira mamaring so kanen am meysinaoli sira mangay do ili da. Am ji da nikatenngan no inyapwan na o kanimavezed na do Yelosaleng. 
LUK,2,44,"""Ala yamacihza si Yeso do karwan no tao,"" kwan da no inyapwan na. Ori ji da ngezsangi nya. Kasaraw rana sira niomalam. Am ori o nikalan da rana sya do zipozipos da kano masingkad da tao. "
LUK,2,45,Ji da kala am to sira rana meysinaoli do Yelosaleng a mangay komala sya. 
LUK,2,46,Ikatlo na araw am makala da si Yeso do rako a panaralayan da amlisna do avak da omamizing so mangnanao a kapacici na sira. 
LUK,2,47,O makamizing so ciring na tao am abo o ji meyzokab no teneng na do tovisan na jira. 
LUK,2,48,"Macita da si Yeso no inyapwan na am ipeyzokab da. Am ori o nipancyan na nya jya no ina na so, ""Manganako, yaka nimeypanngonngo ya. Yamo jyacita yamen si ama mo a yato ngala jimo?"" "
LUK,2,49,"Maniring si Yeso jira am, ""Ikongo nyo kalan jyaken. Yanyo jyatenngi yaken a yameyvazay so vazay ni Ama do vahay na?"" "
LUK,2,50,Am ji da azab o peypeypangayan no mina ciring na sira. 
LUK,2,51,So nipacihza na rana jira mangay do Nasale a omamizing so ipanci da jya. Am to na peyyana no ina na do onowned na o akman so sang a mina vazay na. 
LUK,2,52,To macihza o nakem na ni Yeso do kataotao na a meycyakatkat. So sarayan na nya ni Ama ta do to a kano tao.
LUK,3,1,Ikalima na so icyarwa na (15) no awawan na no kapeypanirsirngen da sya no Loma tao so meyngaran si Tipilyo am panirsirngen da si Pangsyo Pilato do Yotay a kapeypanirsirngen da do Cyadidi si Helote. O kakteh ni Helote a meyngaran si Veydipo am panirsirngen da do Itodiya kado Telakeni. O meyngaran si Disaniya am panirsirngen da do Apidini. 
LUK,3,2,O meyngaran si Annase a kani Keyava am panipanirsirngen da no mapatanatanang so nakem da si Ama ta do to. No kano nang am nioyatan na o ciring na ni Ama ta do to do meyvahay do kabwan no nihakawan a meyngaran si Yowani a anak na ni Sacyadiya. 
LUK,3,3,"Nilivolivon na rana ni Yowani o macitangked do ayo a meyngaran so Yotan a ili a pancyan na no, ""Peymakarwan nyo rana o peyraratenan nyo a kataktak jinyo. Ta ori o vonasan na so raraten nyo ni Ama ta do to."" "
LUK,3,4,"Akman so domket do vakong no panoyonoywan na so ciring ni Ama ta do to a meyngaran si Isayya. Maniring am, ""Amyan so tao a omlololos do kabwan no nihakawan no tao a manci no, 'Inyo rana am wadwadan nyo o rarahan no Panirsirngen ta. So ikatazineng na rana no pangonongan na."
LUK,3,5,"Apnowen nyo o peykabangbangbangan na, kapeysanasanap na rana. O meygilogilo a rarahan am peytazitazinngen nyo. O meycyatokotokon a rarahan am peysanasanapen nyo an."
LUK,3,6,"So ikamimin no tao a makacita so pangangarilawan na ni Ama ta do to an.'"""
LUK,3,7,"Meyratateng am ipanci ni Yowani do aro a nimai a tomaktak do kataotao da so, ""Inyo a yakmey mavowaw, sino nipanci jinyo o yanyo katayo no oyaoya na jinyo ni Ama ta do to. "
LUK,3,8,Ta si mamlis kamo na so icicirawat am ori o ikanoyong nyo rana nikomaro do peyraratenan nyo. Ji nyo peycirnga o kapeysivosivovoong na jinyo ni Apolahan a ji na oyyan ni Ama ta do to. Ko pakoyokoin jinyo am makamaog si Ama ta do to do vato ito so sivosivovoong na ni Apolahan. 
LUK,3,9,"Yana mazomtad o zaig do atngeh no kayo. O ji meyyasi a kayo am miminen na atbahen a kapasleb na sya do apoy."""
LUK,3,10,"Maniring o aro a tao jya am, ""Makongo namen so wanjin."" "
LUK,3,11,"Maniring si Yowani jira am, ""O adwa so ayob am ipangazaw nyo o asa ka ayob do abo so ayob a tao. O mabsoy a tao am akman kamo so sang an."""
LUK,3,12,"Aro a mapeyvazay so deyking a tao am kakzeben da o kataktak na jira. Am ori o nipacicyan da nya ji Yowani, ""Mo Mangnanao, makongo namen so wanjin."" "
LUK,3,13,"Maniring jira am, ""Ji nyo peyparwa o ahapen nyo a nizpi an, do tovoyan da jinyo no seyvo."" "
LUK,3,14,"Maniring jya o itaysang no Loma am, ""Makongo namen so wanjin."" Maniring jira si Yowani am, ""Ji kanyo mangap so nizpi no tao an. Ji kanyo manlita an. Ikabsoy nyo rana o ipanizpi da jinyo an."""
LUK,3,15,No kano nang am patolinen da si Yowani do nanalahen da Misayya. 
LUK,3,16,"Am ori o pancyan na nya ni Yowani do tao so, ""Ranom o itaktak ko jinyo an. Am amyan pa so mahamahama ka nyaken a mai. Ta abwata o pacicingayan ko jya. Ta iya rana am Seyzi a kano apoy o itaktak na jinyo. "
LUK,3,17,"Yamyan do lima na so ipaninigi. So cigyan na so kadai a kapangay na so pipya kadai do peyvokavokan na a kapasleb na so ata na do jyahesep a lila no apoy."""
LUK,3,18,Abwata o ji na manmancyan ni Yowani a ivavaga na jira a kapangnanao na no Mapasaray a Ciriciring na ni Ama ta do to do aro a tao.
LUK,3,19,No kanang rana am nioya na o panirsirngen a meyngaran si Helote. Ta nitakaw na o kahanghangan ni wari na a meyngaran si Helotiya kapeyvazay na pa so aro a marahet a vazay. 
LUK,3,20,"So iyan na pa no makdekdeng pa raraten na, ta nyaneban na si Yowani do pamemtengan."
LUK,3,21,Teyka manaktak si Yowani so aro a tao am mai si Yeso a kataktak na jya. Meynozi si Yeso am todacyangi o hanit. 
LUK,3,22,"So niyan na no Seyzi akman so hato a someyked do kataotao na. Am ori o niyan no ciriciring a nimapo do teyngato. Maniring am, ""Manoyong ka Anak ko an. So sarayan ko nimo an."""
LUK,3,23,Papwen na ni Yeso Kizisto o kapangnanao na am sikatlo (30) rana o kakawakawan na. O ipanci da no tao am anak na ni Yoseyvo si Yeso. Si Yoseyvo am anak ni Idi. 
LUK,3,24,Si Idi am anak ni Mata. Si Mata am anak ni Diwey. Si Diwey am anak ni Mayci. Si Mayci am anak ni Yanay. Si Yanay am anak ni Yoseyvo. 
LUK,3,25,Si Yoseyvo rana am anak ni Matatiya. Si Matatiya am anak ni Yamose. Si Yamose am anak ni Nahong. Si Nahong am anak ni Isdi. Si Isdi am anak ni Nakay. 
LUK,3,26,Si Nakay am anak ni Maat. Si Maat am anak ni Matatiya. Si Matatiya am anak ni Simey. Si Simey am anak ni Yoseke. Si Yoseke am anak ni Yeta. 
LUK,3,27,Si Yeta am anak ni Yeanan. Si Yeanan am anak ni Disa. Si Disa am anak ni Solopapey. Si Solopapey am anak ni Salati. Si Salati am anak ni Nidi. 
LUK,3,28,Si Nidi am anak ni Mayci. Si Mayci am anak ni Ati. Si Ati am anak ni Kesang. Si Kesang am anak ni Imatan. Si Imatan am anak ni Iar. 
LUK,3,29,Si Iar am anak ni Jyesoya. Si Jyesoya am anak ni Idiisya. Si Idiisya am anak ni Yeding. Si Yeding am anak ni Mata. Si Mata am anak ni Diwey. 
LUK,3,30,Si Diwey am anak ni Simoyang. Si Simoyang am anak ni Yoda. Si Yoda am anak ni Yoseyvo. Si Yoseyvo am anak ni Yenan. Si Yenan am anak ni Idiacing. 
LUK,3,31,Si Idiacing am anak ni Midiya. Si Midiya am anak ni Menna. Si Menna am anak ni Matata. Si Matata am anak ni Natan. Si Natan am anak ni Tawey. 
LUK,3,32,Si Tawey am anak ni Yesi. Si Yesi am anak ni Opeyte. Si Opeyte am anak ni Poatse. Si Poatse am anak ni Saarmen. Si Saarmen am anak ni Nason. 
LUK,3,33,Si Nason am anak ni Aminata. Si Aminata am anak ni Ateming. Si Ateming am anak ni Ani. Si Ani am anak ni Heselon. Si Heselon am anak ni Veyletse. Si Veyletse am anak ni Yoda. 
LUK,3,34,Si Yoda am anak ni Yakebo. Si Yakebo am anak ni Isa. Si Isa am anak ni Apolahan. Si Apolahan am anak ni Tala. Si Tala am anak ni Nahe. 
LUK,3,35,Si Nahe am anak ni Silo. Si Silo am anak ni Leo. Si Leo am anak ni Veyle. Si Veyle am anak ni Sipoar. Si Sipoar am anak ni Sela. 
LUK,3,36,Si Sela am anak ni Kaynan. Si Kaynan am anak ni Avasa. Si Avasa am anak ni San. Si San am anak ni Noya. Si Noya am anak ni Lamay. 
LUK,3,37,Si Lamay am anak ni Matosela. Si Matosela am anak ni Inok. Si Inok am anak ni Yacin. Si Yacin am anak ni Maledi. Si Maledi am anak ni Kaynan. 
LUK,3,38,Si Kaynan am anak ni Inose. Si Inose am anak ni Sete. Si Sete am anak ni Adam. Si Adam am nyamamaog ni Ama ta do to.
LUK,4,1,"Meysinaoli si Yeso a nimapo do Yotan a ayo am oyatan no Seyzi. So nipalolwan na sya no Seyzi a yangay do kabwan no nihakawan no tao, "
LUK,4,2,a kasikapat na ngarnan (40) so araraw do dang a littan ni Satan. So ji na nikomani do araraw. Am ori o nikakcin na.
LUK,4,3,"Maniring jya si Satan am, ""No ka manoyong a Anak no Tao do to am pancyan pala o vato eya a kapeyvaliw na myanpaw."" "
LUK,4,4,"Tovisan ni Yeso am, ""Maniring do Seysyo am, 'Beken a kanehen o ikavyay no tao an.'"""
LUK,4,5,"Am ori o nitanggahan na ni Yeso ni Satan do makarang a tokon a kapacita na nya jya so peykamahamahatawan na, "
LUK,4,6,"a kapanci na nya jya so, ""O yamo macita rana eya aro a peymasaodan no karawan eya am mamimin a monganay jyaken. Am cyaha, ta itoro ko jimo. "
LUK,4,7,"Am si ilogod mo yaken a iraralay am to ko rana mimina ori a itoro jimo."""
LUK,4,8,"Tovisan na ni Yeso am, ""Yamaniring do Seysyo am, 'Iraralay nyo o Panirsirngen a Tao do to nyo. So ika iya na no iraralay nyo. Ta abo o ikararwa na a iraralay nyo an.'"""
LUK,4,9,"So niraran na pa sya yangay do Yelosaleng a kangay na nya do toktok na no rako a panaralayan da kapanci na nya jya so, ""No ka manoyong a Anak no Tao do to am okso pala do teyrahem ito. "
LUK,4,10,"Ta maniring do Seysyo am, 'Manovoy o Tao do to so tinsi a mangay omzat jimo. "
LUK,4,11,"So tazapyan da jimo no lima da kaji na meyzazan no ai mo do vato.'"""
LUK,4,12,"Maniring si Yeso jya am, ""Maniring do Seysyo am, 'Ji nyo to ngileylamdama o Panirsirngen a Tao do to nyo an.'"""
LUK,4,13,Tana to na ngakadaya ni Satan o ilita na jya am jyalitai si Yeso. Am ori o nikarwan na pa jya ni Satan.
LUK,4,14,Meysinaoli si Yeso a mangay do Cyadidi am oyatan no Seyzi na ni Ama ta do to. Am ori o nipeylimwang na rana no ngaran na do dang. 
LUK,4,15,So nipangnanao na rana so aro a tao do peyneynozyan da. Ori o nisarayan da nya.
LUK,4,16,Makaranes si Yeso do nikarakwan na ili a meyngaran so Nasale am pangozayan na o iwawalam da. Ori o nisdep na do peyneynozyan da do araw na no ipeywalam no tao a kapeytatanek na omvilang do Seysyo. 
LUK,4,17,"Am ori o nitorwan da nya no tao so vakong ni Isayya a panoyonoywan na so ciring ni Ama ta do to a kavezay na rana sya. So nipakakala na so asa ka ciring. O domket do dang am, "
LUK,4,18,"""Yanimeygegcin jyaken o Seyzi na ni Ama ta do to. Ta yana nipamnekan yaken a mangay meylimwang no Mapasaray a Ciriciring na ni Ama ta do to do makasi a tao. Nitovoy na yaken a meylimwang no kasaway da rana no akmey kaneban a tao a kapakacita da rana no mavota tao a kasaliway da rana no peylamlamsoin da tao."
LUK,4,19,"Ipanci ko pa jira o araraw na no karilawan na nira ni Ama ta do to."""
LUK,4,20,Kakookoo na rana so vakong a katoro na rana ya do tomalamozong no peyneynozyan da tao a kalisna na rana ni Yeso. So ji da meykazyazyaki no myan do sahad na tomita sya. 
LUK,4,21,"Am ori o iyan na rana no ciriciring na ni Yeso. Maniring jira am, ""O nyo nimamizing rana nivatvatkan da do Seysyo am yamina to mangononong rana sicyaraw eya."""
LUK,4,22,"Abo tao a ji ngyak no tey yapya ciring na. So pancyan da no, ""Beken a oya asyo o anak ni Yoseyvo an?"""
LUK,4,23,"Maniring si Yeso jira am, ""Ko katenngan inyo a yamapaing so ciring nyo do kamanrarakehan no kakwa a manci no, 'No ka manoyong a koysang am avavaw pala o kataotao mo.' Ta ko nimamizing do ciriciring nyo jyaken a yamanci no, 'Peyvazay pala do jya o mina vazay mo do Cyapaynong.' "
LUK,4,24,Am ko pakoyokoin pa jinyo am yabwata o yasa ka panoyonoywan na so ciring ni Ama ta do to do macikeylyan a yada amizngan so ciriciring. 
LUK,4,25,So amizngan nyo sya an. Ta no keyyan na pa ni Idiya panoyonoywan na so ciring ni Ama ta do to am aro do Isedi o vao a mavakes. No kanang rana am kakteb no awan o ikapat na kawan (3&#189;) a ji nimacimoy. Am ori o nipeykabcil na. 
LUK,4,26,Am ji na novoya ni Ama ta do to si Idiya mangay do kadwan jira ang. Ta asa ka vao do Saleva a ili a macinapnap do Siton o nyangayan na. 
LUK,4,27,"No keyyan na pa ni Idisa a panoyonoywan na so ciring ni Ama ta do to am aro do Isedi o omlabyab so kolit. Am o meyngaran so Naman a tao do Sidiya am ori o nikeywakwakan so kataotao."""
LUK,4,28,Mamizing da no aro a tao do sahad no peyneynozyan am maoya sira so aktokto. 
LUK,4,29,Am ori o nyalakan da sya a ji ngeypeypepzaci a yangay do alalasyas a vovwan a padondonen. Ta o ili da rana am amyan do toktok no tokon. 
LUK,4,30,Am kanimasabsab na ni Yeso a nikomaro do aro a tao.
LUK,4,31,Makaranes si Yeso do Cyapaynong a macinapnap do Cyadidi am mangnanao do dang so tao do araraw no ipeywalam no tao. 
LUK,4,32,Abo ji meyzokab no ipangnanao na ciriciring. Ta o ciring na am tey mowyat. 
LUK,4,33,"Amyan do peyneynozyan da so asa ka tao amlololos a kovotan no kalamsoyan ni Satan. Maniring am, "
LUK,4,34,"""Mo Yeso, tao do Nasale, ikongo vazay mo jyamen. Mo yamen balinasen an? Ko katenngan imo, ta imo rana am nitovoy na no Tao do to a tey yapya so nakenakem a tao."" "
LUK,4,35,"Am ori o nioyyan na nya ni Yeso. Maniring am, ""Ji ka meyzezyak. Pakowbot rana do kataotao na."" Ori o mina to na pazsii sya no kalamsoyan ni Satan a kazyazikaz na no kovotan a tao ang do tangain da no aro a tao. So nipakowbot na rana no kalamsoyan ni Satan am abwata o nipeyzazan na sya."
LUK,4,36,"Abo tao ji meyzokab nya. So nipancyan da no, ""Asyosyo o ciriciring na ang. A ikongo ori a tao, yana katey rako no oyowyat na yamamozwaw so kalamsoyan ni Satan."" "
LUK,4,37,Am ori o nipeylimwangan na rana do dang no ngaran ni Yeso.
LUK,4,38,Karwan na ni Yeso o peyneynozyan da am mangay do vahay da no meyngaran so Simong. O mavakes a icyarwa ni Simong am nipadpes na. So nipasyasyan da ji Yeso. 
LUK,4,39,Am ori o nyangay na tomita sya. So nipeytatanek na do katangked na kasirisiring na so ingingnen na am ji na rana nipaingwat. So nipeyvangon na rana tomaotao sira.
LUK,4,40,Somipsip o araw do makoyab am yai da no aro a tao o meykeyngeyngen ji Yeso kapaopta na so lima na jira ni Yeso a kapya da rana. 
LUK,4,41,"Meyratateng am to ngyan pa so kalamsoyan ni Satan a nimapo do kataotao da no aro a tao a omlololos a manci no, ""Imo rana am Anak ka no Tao do to an."" So nioyyan na nira ni Yeso a ji na mya sira meyzezyak. Ta da katenngan o ka Misayya na."
LUK,4,42,"Meyzengazengang am makowbot si Yeso a kangay na do kabwan no tao. Am ori o nikalan da sya no aro a tao. So nyangay da jya, do kaji da myan sya a komaro jira. "
LUK,4,43,"Maniring si Yeso jira am, ""Beken a inyoo an, ta pasaklangen ko o kadwan no ili a pancyan ko no Mapasaray a Ciriciring na ni Ama ta do to, do kakeykai na rana tomalamozong ninyo ni Ama ta do to. Ta ori o peypeypangayan no na nitovoyan jyaken."" "
LUK,4,44,Am ori o nyangay na mangnanao do peyneynozyan da do peycyeylilyan na do Yotay.
LUK,5,1,Ipisa am meytatanek si Yeso do pamsan na no rako a meybebneng a ranom a ngaranan da so Kenisale. Am meysilisilin sira o aro a tao a omamizing so ononongan na ciriciring na ni Ama ta do to. 
LUK,5,2,Meyratateng am macita na o adwa ka vazangay do pamsan na nipeygegcinan no nimangahahap a tao a omoyas do tawaz da. 
LUK,5,3,Meyratateng am somakay si Yeso do vazangay na ni Simong a kapanci na nya komaod sya. Am ori o nikaodan na sya a mapahawang sya do pamsan na so alikey. Meyratateng am amlisna si Yeso do vazangay a kananao na sira so aro a tao.
LUK,5,4,"Iptad na o ciring na am maniring ji Simong am, ""Pakarairain mo pa o kaodan mo sya kazoyo nyo no tawaz nyo."" "
LUK,5,5,"Maniring si Simong am, ""Mo Mangnanao, namen todazikna yakasahep a yameytawaz am yabwata namen nimamong. Am tana amizngen ko pala o ciring mo amzoyo no tawaz ko."" "
LUK,5,6,Am ori o nizoywan da rana no tawaz da. So nipakatawaz da so aro among a kaji na pisipisingan rana no tawaz da. 
LUK,5,7,Am ori o niraran da so kararay da somidong sira. Meyratateng am nipno da o adwa ka vazangay kaji na ranangnedan rana. 
LUK,5,8,"Macita na ori ni Simong Pite am meylilitod do tangain na ni Yeso a manci no, ""Mo Panirsirngen, to mo na ngaroi yaken an. Ta ko meyraraten a tao an."" "
LUK,5,9,Si Simong rana kano kararay na tao am niyak da no mata o nimatawaz da aro among. 
LUK,5,10,"O anak ni Sipitay a meyngaran si Yake a kani Yowani am akman sira so sang a omyak nya. Maniring si Yeso ji Simong am, ""Ji ka nyahey an, ta papwen mo sicyaraw eya o kakma moy mangahahap a tao a mapanop so aro a tao."" "
LUK,5,11,So nipangid da rana kakaro da do aro a ipangahap da a macilolo rana ji Yeso.
LUK,5,12,"Ipisa si Yeso amyan do asa ka ili am makacita so omlabyab so kolit a tao. Macita na si Yeso am mangay meylilitod do tangain na mapasyasi jya. Maniring am, ""No si apyahen mo am jyabo kaji na apyan no kataotao ko a."" "
LUK,5,13,"So niparapongan na so lima na jya ni Yeso a kapanci na no, ""Ko apyahen. Apya rana o kataotao mo."" So ji na meyyahahai a nimapya no kolit na. "
LUK,5,14,"Pakoyokoin ni Yeso do tao ori am, ""Ji mo meycicicyan an. Ta yangay mo ipacita do mapatanatanang so nakem ta si Ama ta do to a tao a kavalivaliw na so kataotao mo a kapangozay mo do iwawalam na ni Moyse a mapatanang so nakem mo ji Ama ta do to. So anoyngan da jimo no tao a nimapya rana so kataotao."""
LUK,5,15,Meyratateng am ori o nipeylimwang na rana no ngaran na ni Yeso do dang. So nipeylovolovot da no aro a tao a omamizing so nanao na makza no keywakwak do kataotao da. 
LUK,5,16,Am masangib si Yeso a komaro jira mangay a meynozi do kabwan no tao.
LUK,5,17,"Ipisa mangnanao si Yeso am amyan so makanateng a tao a macyagom do Vadisay a kano mangnanao no iwawalam ni Ama ta do to. Sira rana ori am nimapo sira do Yelosaleng a kado peycyeylilyan na do Cyadidi a kado Yotay. Ikongo do nioyatan na ni Ama ta do to si Yeso, am ori o nipangiwakwak na so meykeyngeyngen a tao. "
LUK,5,18,Amyan so nyai da a ji makapeyvangon a tao do ireyrayan na. So vovwan da jya isdep do tangain na ni Yeso. 
LUK,5,19,"Ikongo do tey yaro tao, am ori o ji da makasdepi nya. Meyratateng am to da rana ngalatan do atep no vahay a kakabkab da so atep na katonton da sya pazomtaden do tangain na ni Yeso. "
LUK,5,20,"Makazazap na ni Yeso o onowned da a omanoyong jya. Am ori o nipancyan na nya jya so, ""Imo rana am yarana nimavonas o raraten mo."" "
LUK,5,21,"Am ori o nikazyakan da nya no tao a macyagom do Vadisay a kano mangnanao no iwawalam ni Ama ta do to. So nipancyan da no, ""Sinosino o tao eya a yato nazovaz si Ama ta do to. Ta si Ama ta do to saon o makavonas so raraten no tao."" "
LUK,5,22,"Katenngan na ni Yeso o nakenakem da. Am ori o nipeycirngan na jira so, ""Ikongo nyo ikakman sang so nakenakem. "
LUK,5,23,"Manngwa, apyapya o kapanci nya do meyngen a tao so, 'Yanimavonas rana o raraten mo'? No apyapya o kapanci no, 'Tanek rana kalam mo rana.' "
LUK,5,24,"Ta ko kakzeben inyo a makateneng do oyowyat ko a Nipamnekan na ni Ama ta do to a tao a makavonas so raraten no tao. So pancyan ko nya do meyngen a tao so, 'Tanek rana kahap mo so ireyrayan mo a mangay rana do vahay nyo.'"" "
LUK,5,25,So mina to na meytatanki no tao ang do tangain da no aro a tao a kahap na rana so ireyrayan na somaray nya ji Ama ta do to a mangay rana do vahay da. 
LUK,5,26,"So nipeyzokaban da nya no aro a tao a isaray ji Ama ta do to a manci no, ""Sicyaraw rana ya am yanamen nimakacita so yamapeyzokab a vazay."""
LUK,5,27,"Makowbot si Yeso am makacita so asa ka mapeyvazay so deyking a tao a meyngaran si Diwey a amlisna do torotorwan no deyking a vahay. Maniring jya am, ""Macilolo ka jyaken an."" "
LUK,5,28,So nikarwan na rana do vazay na kapacilolo na rana jya.
LUK,5,29,Meyratateng am taotawwen na si Yeso do vahay da. So ikaro no macitovong jira mapeyvazay so deyking a kano karwan no tao a macyakan jira. 
LUK,5,30,"Ori o nikazyakan da nya no tao a macyagom do Vadisay a kano mangnanao no iwawalam ni Ama ta do to. Am ori o nipancyan da nya do macinanao ji Yeso so, ""Ikongo nyo ipacihanghang do mangangap so deyking a kano aro a meyraraten a tao."" "
LUK,5,31,"Maniring si Yeso jira am, ""O apiya so kataotao am ji da ngala o koysang an. Ta o meyngen a tao am ori o komala sya. "
LUK,5,32,"Ta yaken rana am beken a ko manara so ji meyraraten a tao an. Ta vazay ko o kapanci ko no meyraraten a tao a mamlis so nakenakem an."""
LUK,5,33,"Yamyan so tao a manci nya ji Yeso. Maniring am, ""O macinanao ji Yowani am masangib sira ji mangakaday a meynozi. Yakman sang o yamacinanao do tao a macyagom do Vadisay. Am o yamacinanao jimo mo Yeso am yabo da ji nganakanna."" "
LUK,5,34,"Maniring si Yeso am, ""Manngwa, no mamaring sira so kanen o matarek so vahay a tao am ji nyo mya sira o tao da koman? Jyabo kakman na sang a. "
LUK,5,35,"No marateng rana o araraw na no irakep da so mahakay am, ori rana o ikanoyong da ji mangakaday."""
LUK,5,36,"Mangononong pa jira so pehngehngayan na sya so ciring. Maniring am, ""Abo o tao a mising so vayo ayob a mangay mapatapang sya do adan na ayob. Ta ikaraherahet na no vayo ayob a mapisipising. Jyabo kapacingay no adan a ayob do vayo a ayob a. "
LUK,5,37,"Yabo tao a mangap so vayo a potaw cyo a paglowen do adan a niparing a kolit no baka, ta zombak. "
LUK,5,38,"Am ori an, o paglowan so vayo a potaw cyo do vayo a kolit no baka an. "
LUK,5,39,"Abo tao a nimyop rana so adan a potaw cyo a keyyop na pa so vayo a potaw cyo. Ta ji na tahamtam o kapyapya pa no adan a potaw cyo."""
LUK,6,1,Ipisa kapeywalam no tao am mangonong sira Yeso a kano macinanao jya do nihakawan a mogi. Am to sira mangoztod so aknatahen da no macinanao ji Yeso. 
LUK,6,2,"Maniring sira o tao a macyagom do Vadisay am, ""Adan rana o akman sang a vazay do ipeywalam no tao?"" "
LUK,6,3,"Maniring si Yeso am, ""Manngwa, ji nyo pa nivilangan o vazay da da Tawey a kano kararay na tao no kakcin da? "
LUK,6,4,"Ta nisomdep si Tawey do raralayan da ni Ama ta do to a kapangap na so nipatanang da myanpaw a kanen a katoro na pa nya do kararay na. So nyakanan da sya. Ta o myanpaw rana ori am ji da mya kanen no tao. O mapatanatanang so nakem da si Ama ta do to o apya koman sya. Am beken a raraten da o mina kakan da sya."" "
LUK,6,5,"Maniring pa jira si Yeso am, ""O Nipamnekan na ni Ama ta do to a tao o meymatmatngeh no araraw no ipeywalam no tao."""
LUK,6,6,Ipisa kapeywalam no tao am somdep si Yeso do peyneynozyan da mangnanao so tao. Am amyan dang so asa ka tao a meykazakazain so lima do wanan na. 
LUK,6,7,"O mangnanao no iwawalam ni Ama ta do to a kano tao a macyagom do Vadisay am kalahen da o karatan na ni Yeso. ""Manngo paro, ala mangiwakwak so meykeyngeyngen do ipeywalam no tao ang. Ta no si myan am ipanci ta do karwan no tao."" "
LUK,6,8,"Ikongo do mahaw na ni Yeso o onowned da, am ori o nipancyan na nya do meykazakazain so lima tao. Maniring am, ""Peytatanek rana kangay mo do tangain da no aro a tao."" Am ori o nipeytatanek na rana. "
LUK,6,9,"Maniring jira si Yeso am, ""Ko inyo pacicyan am ikongo iwawalam ta do ipeywalam no tao. Ikongo ciriciring da jyaten do ipeywalam no tao. Apyapya o kapanidong so tao do ipeywalam no tao an? No apyapya o kaji mamyayan so tao. Avyain sira? No wakwaken sira."" "
LUK,6,10,"Am ori o nicittan na so aro a tao a kapanci na nya do tao ang so, ""Zanet pala o lima mo."" Zaneten na am todapya rana. "
LUK,6,11,Ori o nikarakorako na pa no kaoyyan da ni Yeso. Am ori o nipeysirisiring da do ahapan da sya.
LUK,6,12,Ipisa mangay meynozi do tokon si Yeso. So mina to na ngyani rana do dang a kasahep. 
LUK,6,13,Apnezak am lovoten na sira o macinanao jya kapamnek na jira so rarwa so ikakarwan (12) a omlivolivon no ciriciring na. 
LUK,6,14,"Sira rana ori am si Simong a ningaranan na si Pite a kani wari na meyngaran si Antele a kani Yake a kani Yowani a kani Veydipo a kani Patolomaw, "
LUK,6,15,"a kani Matay a kani Tomase a kano anak ni Alevey a meyngaran si Yake a kano ipanci da macyagom do macioya do Loma a meyngaran si Simong, "
LUK,6,16,a kano anak ni Yake a meyngaran si Yota kano nimanazang ni Yeso a tao do Isecyadi a meyngaran si Yota.
LUK,6,17,"Omosok rana sira am meytatanek sira do rako a karatayan. So niyan da do dang no aro a macilocilolo jya kano aro a nimapo do Yelosaleng a kano peycyeylilyan na do Yotay a kano masngen do awa a ili a meyngaran so Tayar a kano Siton, "
LUK,6,18,"a mai a omamizing so ipangnanao na, kapangiwakwak na so ingingnen no tao. O nikovotan no kalamsoyan ni Satan am mai sira. Ori o nikapya da rana. "
LUK,6,19,Ori o naknakman da sya no aro a tao so kapinan da jya. Ta amyan so oyowyat na do kataotao na mangiwakwak so tao. So nikamimin da mapya rana so ingingnen.
LUK,6,20,"Citahen na ni Yeso o macinanao jya am ipanci na jira, ""Inyo rana a ipangoyongoyod da tao am rakorako rana o sarasaray nyo, ta inyo o italamozong na ni Ama ta do to an."
LUK,6,21,"""Inyo rana yamakcin sicyakwaya am manoyong o kasaray nyo, ta mabsoy kamo na."" Inyo rana yamlavi sicyakwaya am manoyong o kasaray nyo an, ta mangay na pasarain inyo ni Ama ta do to an."
LUK,6,22,"""No ikaoya da inyo a ji da raralayan a kapanyanig da jinyo do kararalay nyo nyaken a Nipamnekan na ni Ama ta do to a tao am manoyong o kasaray nyo an. "
LUK,6,23,Ta akman so sang o nakenakem da no ineynapo da no kakwa do panoyonoywan na so ciring ni Ama ta do to. Magaga kamo a somaray so onowned an. Ta amyan so arakorako pa ipasaray na jinyo ni Ama ta do to do teyngato an.
LUK,6,24,"""Am inyo rana aro so peymeymasaodan sicyakwaya am to kamo makasi no makwa an. Ta yanyo na nimataptap o ileylamnay nyo an."
LUK,6,25,"""Inyo rana mabsoy sicyakwaya am to kamo makasi no makwa an, ta mangay o kakcin nyo an."" Inyo rana yasomaray sicyakwaya am to kamo makasi no makwa an, ta mangay o kalavi no onowned nyo an."
LUK,6,26,"""No azwazwain da inyo no aro a tao am to kamo makasi no makwa an, ta akman sang o nyazwayan da no ineynapo nyo so nimalas so ipangnanao a tao no kakwa an."
LUK,6,27,"""Am inyo rana yaomamizing so ciring ko am ko pa pakoyokoin jinyo am ikarilaw nyo o macioya jinyo a tao a kapakapya nyo so nakenakem nyo jira an. "
LUK,6,28,Ipeynozi nyo o maniriciring jinyo a tao an. So peynozyan nyo no tomamwad jinyo a tao an. 
LUK,6,29,No myan so tao a somiplang so posngi mo am itoro mo o asa ka posngi mo an. No myan so tao a mehes so ayob mo am itoro mo o katapil na an. 
LUK,6,30,No myan so amin da jimo am itoro mo an. No myan so mahap so apzapzatan mo am ji mo ngamya jira an. 
LUK,6,31,No si kakzeben mo o kapya da so nakem jimo no icyatatao mo am akman sang o nakem mo jira an.
LUK,6,32,"""Ta ikongo angangayan na no karilaw nyo no marilaw ninyo a tao. Kakwakwan no meyraraten a tao a marilaw no marilaw nira tao. "
LUK,6,33,Ikongo angangayan na no kaveyvow nyo sya ikarilaw so makasidong jinyo a tao. Kakwakwan na no meyraraten a tao a marilaw no makasidong sira tao. 
LUK,6,34,Ikongo angangayan na no kaveyvow nyo so makanizpi a tao a omvood so nizpi nyo. Kakwakwan da no meyraraten a tao a tomoro no nizpi da vooden no icyatatao da. Ta katenngan da o kapaoli da pa jira. 
LUK,6,35,So karilawan nyo no macioya jinyo a tao an. Makapya kamo so nakem jira an. O nivood da jinyo am ji nyo naknakma o kapaoli da sya jinyo an. Ta arakorako rana o nakem na jinyo ni Ama ta do to. So ipeyngongyod nyo anak na no tey mazway a Tao do to. Ta ikarilaw na ni Ama ta do to o ji naray no itoro na jira. Ikarilaw na o meyraraten a tao. 
LUK,6,36,So inaran nyo si Ama nyo do to a tey yapya so nakenakem an.
LUK,6,37,"""Ji kamo manraherahet so icyatatao nyo an. No si manraherahet kamo so icyatatao nyo am akman kamo sang a raheraheten da. Ji nyo mancyan o karatan no tao, ta ori o icyakman nyo sang a ji da raheraheta no tao. Peykabobwen nyo o raraten da jinyo an. So icyakman nyo so sang a peykabobwen da so raraten no tao an. "
LUK,6,38,"Mazonos kamo do tao an. Ta ori o ikazonos da jinyo no tao. So ikaharahara na pa no itoro na jinyo ni Ama ta do to. Ta o nakenakem nyo so tao am akman sang o nakenakem na jinyo ni Ama ta do to an."""
LUK,6,39,"So nipancyan na nya jira so pehngehngayan na sya. Maniring am, ""Jyabo o kapangalay no mavota tao so mavotaha. Ta jyabo kaji da meynanodan a matazangeb a. "
LUK,6,40,O macyamizing rana am jyakarakarang a kano mangnanao. Am no gomcin rana ori am ori o ipacingay da do mangnanao so teneteneng.
LUK,6,41,"""Ikongo nyo pacivalalan do da karatan no kadwan jinyo a yanyo kaji makalavatan so nyo karatan. "
LUK,6,42,Yanyo kapanci no akma nyoy kakteh do cinai a omlis do marahet a nakenakem da am nyo jiblisi o marahet a nakenakem nyo. Inyo rana mapakapyapya so nakenakem a tao am manmanma o kablis nyo so karatan nyo. Ta ori o ipakacita nyo so karatan no kadwan jinyo an.
LUK,6,43,"""Ji meyyasi o pipya kayo so marahet an. O marahet a kayo am ji to meyyasi so pipya asyasi no kayo an. "
LUK,6,44,Ta to macilocilolo do kakayokayo na o asi na. Jyabo kato nyo mamozasan do tazici so potaw a. 
LUK,6,45,O apya so nakenakem a tao am apya o iwawalam na. O marahet so nakenakem a tao am marahet o iwawalam na. Ta to macilocilolo do onowned no tao o ipanci na ciring an.
LUK,6,46,"""Ikongo nyo pancyan no nyo kanoyong jyaken a Panirsirngen nyo a yanyo ji mangozay do ciring ko jinyo. "
LUK,6,47,Omamizing so ciring ko kapeyvazay na sya am ipanci ko jinyo o akman sang so nakenakem a tao an. 
LUK,6,48,"Ori rana am akman so mamaring so vahay a tao a mapakarahem so patakadan na so soil na. So ikehni no vahay a paringen na. Tana meyyagaganas am ji na gonagonay o vahay ang, ta mehni o nipakapyan na sya. "
LUK,6,49,"Am omamizing so ciring ko a ji mangozay jya am akman so tao a mamaring so vahay a ji mapangay so soil na. No meyyagaganas am makeykai a balinasen na. So ikabwata no angangayan na rana."""
LUK,7,1,Mavitos o ciring na ni Yeso do aro a tao am mangay rana do Cyapaynong. 
LUK,7,2,Amyan dang so mimong no asa poo (100) a itaysang no Loma. Iya rana am amyan so asa ka ney kaglaw na lamlamsoy na meyngen a toda jyangangay so inawan. 
LUK,7,3,Mamizing no mimong no itaysang no Loma o vazay na ni Yeso am tovoin na o makanateng a kamanrarakehan da no tao do Yotay a mangay manci ni Yeso a omiwakwak do lamlamsoy na. 
LUK,7,4,"Makaranes sira ji Yeso am mapasyasi rana sira jya. Maniring sira am, ""Manoyong o mimong no itaysang no Loma a sidongen mo pa an. "
LUK,7,5,"Ta na apzatan yamen a tao do Yotay. Nipamaring na yamen so peyneynozyan namen."""
LUK,7,6,"Meyratateng am macihza rana jira si Yeso. Alikey rana kapakaranes da am manovoy o mimong no itaysang no Loma so kagagan na manci ni Yeso. Maniring am, ""Mo Panirsirngen, to mo a zikziknan o kai mo do vahay namen mo keypong. "
LUK,7,7,Am ori o namen ikasnek a manci nimo. Tana asa o ciring mo am jyabo o kaji na apyan no lamlamsoy ko a. 
LUK,7,8,"Akman jyaken a yaomamizing so ciring no makarakarang pa ka nyaken a itaysang no Loma a da kamizing jyaken no yamavevevehan pa ka nyaken a itaysang. No yamyan so ko tovoin a mangay am da to ngonoci yaken. No yamyan so ko ipanci a mai am yato ngai. No ko tovoin o lamlamsoy ko a meyvazay am yato meyvazay. So na ikakman sang no ciring mo a tey mowyat a makavonas so ingingnen no tao."""
LUK,7,9,"Mamizing na ni Yeso o ciriciring na am niyak na. So nipancyan na nya do macihza jya tao. Maniring am, ""Ji ko pa nimakacita so akman sang so kakdekdeng no onowned do Isedi a tao."""
LUK,7,10,Meysinaoli sira o nitovoy no meynakem a tao do vahay da am macita da o lamlamsoy na makownong rana jya.
LUK,7,11,Ji meyyonownay am mangay si Yeso do Nain a ili a onotan da no macinanao jya kano aro a tao. 
LUK,7,12,Makaranes do samorangan no ili da am masinmo na o somibo no nimawakwak a tao. O nimawakwak rana mahakay am veyvowen na anak no vao a mavakes. So nikaro no tao a niomonong do inawan na. 
LUK,7,13,"Macita na ni Yeso o vao a mavakes amlavi so onowned. Am ori o nikasyan na nya. Maniring jya am, ""Ji ka lavi an."" "
LUK,7,14,"Meyratateng am mangay na rana pinanan o nipayan da sya. Ori o niseyked da no niomonong do inawan na. Maniring si Yeso am, ""Imo rana malavayo a tao am peyvangon rana."" "
LUK,7,15,Ori o nipeyvangon na rana mavyay kapeyzezyak na rana kangay na rana nya ni Yeso do ina na. 
LUK,7,16,"Ori o nisavasavakan da nya no aro a tao a kasaray da nya ji Ama ta do to. So peycirngan da so, ""Oyod a myan jyaten so panoyonoywan na so ciring ni Ama ta do to."" Maniring sira pa am, ""Yanimakaranes rana o yamapatazadang jyaten."" "
LUK,7,17,Ori o nipeylimwangan da nya no akman sang a vazay na ni Yeso do peycyeylilyan na do Yotay a kado livolivon no pongso da.
LUK,7,18,"O aro a vazay ni Yeso am nipanci da ji Yowani no macinanao jya. So niraran na so rarwa jira, "
LUK,7,19,"katovoy na sira mangay ji Yeso a manci no, ""Manngwa, imo o nipanci ni Yowani a mai? No namen pa nanalahen."" "
LUK,7,20,"Maniring sira o rarwa do tangain ni Yeso am, ""Na nitovoy yamen no nimanaktak a si Yowani a mai a mapacici jimo. Manngwa, imo o nipanci ni Yowani a mai? No namen pa nanalahen."" "
LUK,7,21,Nimacinao no kano nang o kaniomiwakwak na ni Yeso so aro a meykeyngeyngen a kano kovotan no kalamsoyan ni Satan a tao a kano mavota a tao. 
LUK,7,22,"Maniring si Yeso do nitovoy ni Yowani am, ""Angay kamo pancyan ji Yowani o nyo nimacita kano nyo nimamizing, do yada kapakacita rana no nimavota tao. Da kapakalam rana no nimakasapa a tao. Yada kapya rana no niomlabyab so kolit a tao. Da kapakamizing rana no nimateleh a tao. Da kavyay rana no nimawakwak a tao. Da kapakamizing rana so Mapasaray a Ciriciring no ipangoyongoyod da tao. "
LUK,7,23,"Omanoyong jyaken a ji meykarwa so nakem am tey yapya ori."""
LUK,7,24,"Mangay rana o nitovoy ni Yowani am ipanci na ni Yeso o vazay na ni Yowani do aro a tao. Maniring jira am, ""No kangay nyo no kakwa komala si Yowani do kabwan no nihakawan no tao am sino dang mangay nyo amizngen. Manngwa, nyo ipanci si Yowani a todapliplin so onowned? "
LUK,7,25,"Manngwa, nyo mangay citahen o meyyayob so apiya ayob a tao? Ta o meyyayob rana so pipya ayob am myan sira do vahay no panirsirngen. "
LUK,7,26,"Ikongo nyo yangay do dang. Manngwa, nyo mangay citahen o panoyonoywan na so ciring ni Ama ta do to? Ko pa ciring jinyo am manoyong ori. Am naknakmen nyo an, ta yamahamahama si Yowani a kano panoyonoywan na so ciring ni Ama ta do to no kakwa an. "
LUK,7,27,"Iya rana am yamyan so yamonganay jya a yadomket do Seysyo. O ciring do dang am, 'Cita pala o yako tovoin a omwadwad do rarahan mo.'"
LUK,7,28,"O ko ipanci jinyo am yabo o tao no kakwa a makahap si Yowani. Am yawara sicyakwaya am yarana maizaizay o ney maveveh na tao do italamozong na ni Ama ta do to a kani Yowani an."""
LUK,7,29,Omamizing so nanao ni Yeso aro a tao a kano mapeyvazay so deyking a tao am isaray da ji Ama ta do to. Sira rana ori am nitaktakan na sira ni Yowani no kakwa pa. 
LUK,7,30,Am o tao a macyagom do Vadisay a kano mangnanao no iwawalam ni Ama ta do to a jya nimya so kataktak na jira ni Yowani am nitaosya da o nakenakem na sira ni Ama ta do to.
LUK,7,31,"Maniring pa jira si Yeso am, ""Ikongo o pehngehngayan ko so tao sicyakwaya. "
LUK,7,32,"Sira ori am akmey kanakan a meyyalalam do rarahan a manci no, 'Namen ipeyyanwanood inyo am kanyo ji maganam. Namen amlavi am kanyo ji lavi.' "
LUK,7,33,Mai rana o nimanaktak a si Yowani am ji mangakaday no tomakatakaw do kanakenakem na si Ama ta do to a jya nimyop so saki. So nipancyan nyo nya zomyak. 
LUK,7,34,"Yaken rana Nipamnekan na ni Ama ta do to a tao am ko koman a ko keyyop. Am no kamo maniring am, 'Yamatetehnan a yameyyeyyopen a yamacizavoz do mapeyvazay so deyking a tao a kano meyraraten a tao.' "
LUK,7,35,"Am o teneteneng na ni Ama ta do to am manoyong a meytotwaw do makza nya tao an."""
LUK,7,36,Amyan so asa ka tao a macyagom do Vadisay a tomaotao si Yeso do vahay da. 
LUK,7,37,"No kanang am amyan do ili da so asa ka mavakes a meyraraten. Mamizing na si Yeso amyan do vahay da no tao a macyagom do Vadisay am mangai so asa ka tagaw a mahangno a ipeykeykoris, "
LUK,7,38,a meytatanek do likod ni Yeso a omoton do ai na amlavi. So nipeyranap na no kaoo na do ai ni Yeso. Meyratateng am linasan na no avok na kahangno na so ai na kakoris na rana jya no mahangno a ipeykeykoris. 
LUK,7,39,"Macita na no tomaotao si Yeso a tao a macyagom do Vadisay am naknakmen na do onowned na am, ""No yamanoyong o tao eya yapo ji Ama ta do to am jyabo na kaji makatenngan do vazay na no yaminan jya mavakes eya."" "
LUK,7,40,"Maniring si Yeso am, ""Mo Simong, yamyan so ko ipanci jimo."" Maniring si Simong ji Yeso am, ""Pancyan pala."" "
LUK,7,41,"Maniring si Yeso am, ""Amyan so rarwa ka tao a nimamood so nizpi do asa ka lawpan. O asa ka tao am mamood so alima ranaw (500). O karwan na am mamood so alima poo (50). "
LUK,7,42,"Ikongo do abwata o nizpi da paolin da do nivood da, am ikasi na sira no lawpan, kato na rana mapeykabobowan so nivood da. Naknakmen nyo pala. Sino jira ori omaglaglaw pa no lawpan da."""
LUK,7,43,"Maniring si Simong am, ""Ko naknakmen am o nimamood so arwaro ang. Ta nipeykabobo na o nivood na."" Maniring si Yeso am, ""Ka manoyong so ipanci."" "
LUK,7,44,"So nicittan na so mavakes a kapanci na nya ji Simong so, ""Mo macita o mavakes eya? Am ko somdep do vahay nyo am mo ji nipanta yaken so ranom a pangoyowyasan ko. Am iya am yana nioyasan no kaoo na o ai ko a na kalinas jya no avok na. "
LUK,7,45,Mo ji nihangno yaken am iya rana am yanimakalapo no kasdep ko o na kahangno so ai ko. 
LUK,7,46,Imo am yabwata o haneng a mo nikoris do oo ko. Am iya am na nikorisan o ai ko no mahangno a ipeykeykoris. 
LUK,7,47,"Am ori o ko pancyan nya jimo an. Ta o na ikarako no pangarilawan na am yaro nimavonas rana raraten na. O alikey so nikavonasan so raraten am apereh o karilawan na jyaken an."" "
LUK,7,48,"Maniring si Yeso do mavakes am, ""Yana nimavonas o raraten mo."" "
LUK,7,49,"Maniring o onowned da no macyakan jya am, ""Sinosino ya yato vonas so raraten no tao."" "
LUK,7,50,"Maniring si Yeso do mavakes am, ""Makapiya ka so onowned an. Ta yana rana nipatastas imo ni Ama ta do to, do yamo kanoyong a meyhanhan nya."""
LUK,8,1,"Meyratateng am nimlivolivon do peycyeylilyan na si Yeso a pangananawan na no Mapasaray a Ciriciring do katalamozong na nyaten ni Ama ta do to. O macihza jya am rarwa so ikakarwan a macinanao jya, "
LUK,8,2,"kano aro a mavakes a nivozwawan na so kalamsoyan ni Satan a kano niwakwakan na so kataotao. Amyan jira so meyngaran so Matelyan Madiya pinamozwawan ni Yeso so papito a kalamsoyan ni Satan a nikomovot jya, "
LUK,8,3,kani Yeanna a mavakes ni Vosa asa ka meynakem a lamlamsoy ni Helote a kani Sosanna kano aro a mavavakes a nisomidong si Yeso a kano macinanao jya.
LUK,8,4,Nimapo o aro a tao do peycyeylilyan na tomita si Yeso. Meylovolovot o aro a tao am nipanci na jira o payyaingan na sya.
LUK,8,5,"Maniring am, ""Amyan so asa ka tao a mangay a manokos. Manokos am amyan so mangay zomsi do rarahan. So zazasagan da jya, toktokan da jya no meyyasasalap. "
LUK,8,6,"Amyan so zomsi do kavatovatwan am makeykai a mahayo, ta abo tana. "
LUK,8,7,"Amyan so nizomsi do katamtamkan am amlida am ji makapamno, ta kaongongan no aro a tamek. "
LUK,8,8,"Amyan so nizomsi do apya so tanatana am ori o ney yapya na so ininsyan. Omsi am nikaranaranaw o asi na."" Pakavosen na o kapangnanao na am amlololos a manci no, ""Amizngen nyo an, peyyanen nyo do onowned nyo ori an."""
LUK,8,9,Meyratateng am ipanahes da no macinanao jya o peypeypangayan no ciriciring na. 
LUK,8,10,"Maniring jira am, ""O ji na nipatwaw pa peypeypangayan na no katalamozong na ninyo ni Ama ta do to o ipanci ko jinyo an. Am o karwan da no tao am nanawen ko sira no payyaingan ko sya ciring. Ta tana citacitahen da am akma dey jyacita. Tana amyamizngen da am ji da tenngi."
LUK,8,11,O peypeypangayan no manokos am akman so Ciriciring na ni Ama ta do to. 
LUK,8,12,"O nimakas do rarahan am akman so tao a omamizing so ciring ni Ama ta do to a kangay na mahap sya ni Satan do onowned da. So ji da nganoyngi jya, ji da makahapi so karilawan na nira ni Ama ta do to. "
LUK,8,13,O nimakas do kavatovatwan am akman so masasaray a omamizing so ciring na ni Ama ta do to am ji makayamot do onowned da. No myan so alalaw da am makeykai sira kalittan. Am ori o ji da rana meyhanhani ni Ama ta do to. 
LUK,8,14,O nimakas do katamtamkan am akman so tao a omamizing so ciring na ni Ama ta do to am aro o ikalaw da kano ikakza da nizpi a kano meykamadadayan a ikakza no tao. Am ori o ji na meypakatkaci no onowned da ji Ama ta do to. 
LUK,8,15,O nimakas do apya so tanatana am akman so tao a omamizing so ciring na ni Ama ta do to a meyngongyod a meyhanhan nya do onowned da.
LUK,8,16,"""Abo o tao a tomoong so nipaciscisan na zampo a kapangay sya do teyrahem no ireyrayan. Ta o zampo rana am pacimalagen a kapakacita da sya no somdep a tao. "
LUK,8,17,"Ta abo o matayo a vazay a jyababa. Akman sang, ta tana nyo jyatenngi sicyakwaya o nanao ko jinyo am katenngan nyo no makwa. "
LUK,8,18,"Am ori o amizngan nyo sya an. Ta o mamizing so ciring na ni Ama ta do to am arwaro pa o makarapa jira ciring. Am o ji ngamizing so ciring na ni Ama ta do to am tana myan so alikey a katenngan da am to meykabobo pa jira ori."""
LUK,8,19,"Mangay da citahen si Yeso no ina na kada wari na a mahakay. Ikongo do tey yaro tao, ori o ji da macikasngeni jya. "
LUK,8,20,"So iyan no tao a manci nya jya so, ""Yanimai si ina mo a kada wari mo a yakomala jimo."" "
LUK,8,21,"Maniring jira am, ""Omamizing so ciriciring na ni Ama ta do to a kapeyyan da sya do onowned da kapangozay da jya peyvazain am ori o abnekan ko a inyapwan a kano kakakteh ko."""
LUK,8,22,Ipisa si Yeso a kano macinanao jya somakay do vazangay am ipanci na jira o kangay da do katovangan na no rako a meybebneng a ranom. So nikaodan da so vazangay a mangay rana. 
LUK,8,23,Amyan sira do avak no rako a meybebneng a ranom am to ngitkeh rana si Yeso. Meyratateng am to na ngirasa sira no rako a pagpag a kalokong na jira no paopaong na do vazangay da so cinapodaro. 
LUK,8,24,"Am ori o nyangay da amyokay si Yeso. Maniring sira am, ""Mo Mangnanao, mo Mangnanao, tanyo na marahet!"" Mayokay si Yeso am sirsirngen na o rako a pagpag a kano paopaong am nikakeykai na rana meyhanahanang. "
LUK,8,25,"Maniring si Yeso jira am, ""Nyo ji meyhanhanan nyaken."" So nisavasavakan da nya. Maniring sira do kadwan jira am, ""Sinosino ya tao. Ta na to nirsirnga o rako a pagpag am na to ngamiznga."""
LUK,8,26,"Makaranes sira do meyngaran so Kelasen a ili a katovangan no Cyadidi am, "
LUK,8,27,"nigomcin rana si Yeso a makasinmo so asa ka kovotan no kalamsoyan ni Satan a tao do dang. Iya rana am ji meyyayob. Ji meyvahay do ili, ta meyvahay do kanitwan. "
LUK,8,28,"Macita na si Yeso am omlololos a kapeylilitod na do tangain na ni Yeso. Maniring am, ""Mo Yeso a Anak no ney manokdwan na Tao do to, ikongo mo gogadan nyaken. Ji mo pasingsingci yaken an."" "
LUK,8,29,O pancyan na no nang am nivozwaw na ni Yeso o komovot do dang a aro a kalamsoyan ni Satan. Masangib ori a kovotan da no kalamsoyan ni Satan. No kaneb da jya am to na zavazavata o nivaod da so ai na vahalang a kapaksoz da sya no kalamsoyan ni Satan a yangay do kabwan no tao. 
LUK,8,30,"Maniring si Yeso jya am, ""Sino ngaran mo."" Pasapan na am, ""Si Malavong."" Ta aro a kalamsoyan ni Satan a komovot jya. "
LUK,8,31,So nipasyasi da no aro a kalamsoyan ni Satan ji Yeso a manci no kaji na paksozan sira a tovoin do abo so takadan a gazawagaw. 
LUK,8,32,O macitangked jira tokon am macinao o keyyan da dang no aro a kois. Am ori o nipasyasi da no kalamsoyan ni Satan ji Yeso do katovoy na sira do aro a kois. Meyratateng am tovoin na sira ni Yeso. 
LUK,8,33,Am ori o nikarwan da do kataotao no tao a mangay do aro a kois kaksoz da do alalasyas a katovoz da do rako a meybebneng a ranom. Ori o nipeykehmehmes da a mawakwak.
LUK,8,34,Macita da no tomalamozong no kois am malalayo sira manci nya do aro a tao do ili a kano meyvahay do takey. 
LUK,8,35,"So nipeygonoz no tao a mangay a tomita so vazay ang. Makaranes sira ji Yeso am macita da o tao a nikovotan no kalamsoyan ni Satan a meyyaywayob rana apya rana so aktokto a omlisna do tangain ni Yeso. Am ori o nikarahet da so onowned a to rana nyahey a tomita sya, ta tey arako oyowyat ni Yeso. "
LUK,8,36,"O nimakacita so vazay ori a tao am ononongan da rana do aro a tao o panpandan na. Maniring sira am, ""Yanimapya rana o nikovotan no aro a kalamsoyan ni Satan asyo."" "
LUK,8,37,O tao do Kelasen am ipanci da si Yeso a komaro jira. Ta manyahey sira. So nisakay na rana do vazangay a mangay rana. 
LUK,8,38,"O nimapya nikovotan no kalamsoyan ni Satan a tao am ikakza na o kapacikavang na ji Yeso am ji na mya. So nipancyan na nya, "
LUK,8,39,"""Mangay ka rana do vahay nyo a kapanci mo no mina vazay na jimo ni Ama ta do to."" So nyangay na rana do ili a meylimwang no mina vazay na jya ni Yeso."
LUK,8,40,Meysinaoli si Yeso do katovangan na no rako a meybebneng a ranom am mangay da rapongen no nimnanala sya aro a tao. 
LUK,8,41,"Amyan so asa ka tomalamozong no peyneynozyan a meyngaran so Yalo a mai a mapasyasi do tangain ni Yeso karara na si Yeso a mangay do vahay da, "
LUK,8,42,ta makeykai rana mawakwak o veyvowen na anak a mavakes. O kakawakawan no nang am adwa so ikarwa (12). Mangonong si Yeso do rarahan am meysilisilin o aro a tao a macihza jya. 
LUK,8,43,Amyan so asa ka mavakes adwa so ikarwa so awawan a makaliliw so kataotao na gomcin no rala. Nimimin na o kangangay na yangay na do mangavavaw am abo angangayan na. 
LUK,8,44,So nyangay na do likod na ni Yeso a kapinan na do seysayan no talili na. Am ori o nikapya na rana no ingingnen na. 
LUK,8,45,"Maniring si Yeso am, ""Sino ya niminan jyaken ang."" Abo o tao a manci nya. Maniring si Pite am, ""Mo Mangnanao, mo panangangayan nya. Mo jyacita sira o aro a tao a yameysilisilin a yamangay jimo?"" "
LUK,8,46,"Maniring si Yeso am, ""Yamyan so yaniminan jyaken, ta ko nimaliliw o oyowyat ko a makowbot jyaken."" "
LUK,8,47,"Meylamdam na no mavakes o kaji na rana makapowziban so kanimapya na rana am to zikzik a mangay a meylilitod do tangain ni Yeso kapanci na no peypeypangayan no mina kapinan na jya, na kapya rana no ingingnen na. So nimiminan na sya patwawen do aro a tao. "
LUK,8,48,"Maniring si Yeso jya am, ""Manganako, ka manoyong a meyhanhan nyaken. Makapiya ka so onowned a mangay rana. Ta yarana apya o ingingnen mo."""
LUK,8,49,"Ji na pa teyka o ciring na am amyan so tao a nimapo do vahay da Yalo a manci no, ""Ji mo na rara si Yeso, ta yanimaliman rana o anak mo."" "
LUK,8,50,"Mamizing na ni Yeso am ipanci na ji Yalo. Maniring am, ""Ji ka nyaheyan. Si manoyong o kapeyhanhan mo nyaken am apya rana ori a."" "
LUK,8,51,Makaranes sira Yeso do vahay da ni Yalo am si Pite a kani Yowani a kani Yake a kano inyapwan no kanakan o nipya na macisdep jya. 
LUK,8,52,"Lavyan da no aro a tao o kanakan. Maniring si Yeso jira am, ""Ji kanyo lavi, ta yamitkeh ori. Yamakongo kwan nyo."" "
LUK,8,53,"Mamizing da o ciring ni Yeso am no mangay o kaming da am mangay o kapeyoyaoya da, do kapakateneng da jya a nimawakwak rana. "
LUK,8,54,"Meyratateng am pinanan na o lima na kalolos na manci no, ""Mo ovay, peyvangon rana."" "
LUK,8,55,"So nipeysinaoli no pahad na kapeyvangon na rana. Meyratateng am ipanci na sira ni Yeso. Maniring am, ""Pantaney kamo so kanen na."" "
LUK,8,56,"Yeyyak da no inyapwan no kanakan. Maniring si Yeso jira am, ""Ji nyo meyvehvehyan o ko mina vazay do tao an."""
LUK,9,1,"Lovoten na ni Yeso sira o rarwa so ikakarwan a macinanao jya kapanta na nira so oyowyat da ipamozwaw da so kalamsoyan ni Satan a kano ipangiwakwak da so meykeyngeyngen a tao, "
LUK,9,2,katovoy na sira mangay a meylimwang no ciriciring na do katalamozong na nyaten ni Ama ta do to a kapangiwakwak da so meyngen a tao. 
LUK,9,3,"Maniring jira am, ""No mangay kamo na am ji kamo meyyaomas. Ji kamo mapalolo so sisikod nyo a kano kanen nyo a kano nizpi nyo an. Ji nyo peytapila o ayob nyo. "
LUK,9,4,"No somdep kamo do asa ka vahay am to kamo na ngiseysan do dang an, mangay do ikaro nyo na jira. "
LUK,9,5,"No ji da naotawwa inyo am karwan nyo o ili da katoktok nyo so tana do ai nyo. Ta itovil nyo jira meyraraten a tao a ji mamlis so nakenakem."" "
LUK,9,6,So nyangay da omlivolivon do peycyeylilyan na a meylimwang no Mapasaray a Ciriciring na ni Ama ta do to a kapangiwakwak da so ingingnen no tao.
LUK,9,7,Mamizing no panirsirngen no Cyadidi a meyngaran si Helote o aro a vazay ni Yeso am marahet o onowned na. Ta ji na tenngi o kapwan na no vazay na ni Yeso. Ta patolinen da si Yeso ji Yowani a nimirwa a mavyay. 
LUK,9,8,Amyan so tao a manci nya si Idiya a nimai. So iyan no tao a manci no kanimavyay no asa ka panoyonoywan na so ciring ni Ama ta do to no kakwa pa. 
LUK,9,9,"Maniring si Helote am, ""Jyabo ka si Yowani na. Nipotowan ko na o oo na asyoo. Sinosino tao ang. Asyo o aro a vazay na paha."" Am ori o to na naknakmi so kapakacita na sya."
LUK,9,10,"No kapeysinaoli da no rarwa so ikakarwan a nipamnekan na ni Yeso a amlivolivon no ciriciring na am kakadain da o mina vazay da ipanci jya, kapalolo na sira ni Yeso a komaro do dang a kangay na nira do asa ka ili a meyngaran so Peysayta. "
LUK,9,11,Katenngan da no aro a tao am macihza sira mangay. So nirapongan na sira ni Yeso kapanci na nya so katalamozong na nyaten ni Ama ta do to a kapangiwakwak na so aro a meykeyngeyngen a tao. 
LUK,9,12,"Somipsip o araw am mangay o rarwa so ikakarwan do tangain ni Yeso. Maniring sira jya am, ""To ta na mancyan o aro a tao a mangay an, kangay da meykala do ili so kanen da kano isanan da. Ikongo to ta kamet a ipakan ta sira do takey eya."" "
LUK,9,13,"Maniring si Yeso jira am, ""Pantan kamo sira so kanen da."" Maniring sira ji Yeso am, ""Yalima ka myanpaw a kano yadwa ka among o yamyan jyamen. Manngwa, apyapya kangay namen manazang no aro a tao eya so kanen da?"" "
LUK,9,14,"O mahakay rana no kano nang am kakaliman sira ranaw (5000). Maniring do macinanao jya am, ""Peykalyalipenpenen nyo sira palisnahen. Kakaliman (50) sira o teyhesa ka lipenpenan."" "
LUK,9,15,So nionotan da do ciring na no macinanao jya. So nilisna da rana no aro a tao. 
LUK,9,16,Meyratateng am ahapen na rana o alima ka myanpaw a kano adwa ka among a katangara na so hanit a kasaray na nya ji Ama ta do to a kakcikcil na sya patodahen do macinanao jya kavonong da rana sya do aro a tao. 
LUK,9,17,Ori o nikamimin da rana nimabsoy. Peysinsinmowen da rana no macinanao jya o nimapanpan am adwa o ikarwa na no ka yalayala na.
LUK,9,18,"Ipisa maveyvow si Yeso a meynozi am mangay da citahen no macinanao jya. Maniring si Yeso jira am, ""Sino kwan da yaken no aro a tao."" "
LUK,9,19,"Maniring sira am, ""Yamyan so tao a manci nimo a nimanaktak a si Yowani. Yamyan so yamanci nimo a si Idiya. Yamyan so manci nimo a nimirwa mavyay a panoyonoywan na so ciring ni Ama ta do to no kakwa pa."" "
LUK,9,20,"Maniring jira si Yeso am, ""Manngo kamo. Sino kwan nyo yaken."" Maniring si Pite am, ""Imo rana am Kizisto ka apo ji Ama ta do to."" "
LUK,9,21,"O nipakoyokoy na pa jira am, ""Ji nyo meycicicyan o akman sang a vazay do tao an."""
LUK,9,22,"Maniring pa jira am, ""Yamai o aro alalaw ko a Nipamnekan na ni Ama ta do to an, a peymakarwan da no kamanrarakehan a kano kabedbedan da rana panipanirsirngen no mapatanatanang so nakem da si Ama ta do to a kano mangnanao so iwawalam ni Ama ta do to a tao a kawakwak da rana jyaken. Am ikatlo na araw am mirwa ko a mavyay."""
LUK,9,23,"Maniring pa jira si Yeso am, ""No myan so tao a macilolo jyaken am to na pangawawan o kataotao na somabway no jyojika na a macihza jyaken. Tana wakwaken da am cyaha, ta o akman rana sang a tao am manoyong a omonot jyaken. "
LUK,9,24,Ta o tao a makza no kasaray na do karawan am beken a ikapya na ori. Am o to ngawaw pa no kataotao na a mahap so vazay ko am mahap na o to meyyonong a ikavyay no pahad na. 
LUK,9,25,"Tana abwata ji ngyangyan jinyo a makadpeh jinyo a tao do karawan, a kangay no pahad nyo do kararatan am ikongo angangayan na no nang. "
LUK,9,26,No myan so macimanig nyaken a kano ciring ko am no meysinaoli ko a Nipamnekan na ni Ama ta do to a macihza do azwazway ni Ama ta do to a kano aro a tinsi am abo nakenakem ko sya. 
LUK,9,27,"Ko pa ipanci jinyo am inyo rana yameytatanek do jya am amyan jinyo so makapis pa so sang a mavyay pa tao. So ipakacittan nyo so talamozongan na ninyo ni Ama ta do to."""
LUK,9,28,Ikawao na araw no nipancyan na no aro a ciriciring am palolwen na si Pite a kani Yowani a kani Yake a mangay do tokon a meynozi. 
LUK,9,29,Meynozi si Yeso am todablis o keyteytawan na. So mina to na lavangi a maniray so ayob. 
LUK,9,30,"Meyratateng am meyhekas o rarwa ka tao a macisirsiring jya. Sira rana o rarwa am si Moyse a kani Idiya, "
LUK,9,31,nimablis so keyteytawan. Ipeysirsiring da kani Yeso o kawakwak na do Yelosaleng a mapakavos so nitoro na jya ni Ama ta do to a vazay na. 
LUK,9,32,Si Pite a kano kararay na am makapya sira mitkeh. Mayokay sira am macita da si Yeso a kano rarwa a meytatanek a macitazing jya a mablis so keyteytawan. 
LUK,9,33,"To da ji ngaroi si Yeso no rarwa ori am maniring si Pite ji Yeso am, ""Mo Mangnanao, tanyo tey yapya do jya. So ipamaring namen so atlo a ka sarwap, asa imo, asa si Moyse, asa si Idiya."" Akmey ji na onongi o ipanci na ciring. "
LUK,9,34,Ji pa ngavos o ciring na am amyan so asa ka cinalab a ombengbeng sira. So nikanyahey da Pite. 
LUK,9,35,"Meyratateng am amyan so ciriciring do cinalab a manci no, ""Iya rana am nipamnekan ko Anak ko. So amizngan nyo sya an."" "
LUK,9,36,Amizngen da o ciring ori am si Yeso o macita da asa ka tao. Do araraw no nang am ji da meycicicyan o nimacita da vazay do tao.
LUK,9,37,Ikadwa na araw am omosok sira apo do tokon. So nirapongan da sya no aro a tao. 
LUK,9,38,"Meyratateng am amyan dang so asa ka tao amlololos. Maniring am, ""Mo Mangnanao, ikasi mo pa o anak ko an. Ta iya rana am yako veyvowen a anak ko. "
LUK,9,39,Yamasangib ori a na kovotan no kalamsoyan ni Satan. Ori o to na lololosi a mamezamezay a meyotaotab so ngongoy. Ji na ngaroi no kalamsoyan ni Satan. So to na makasii a meyzaza so kataotao. 
LUK,9,40,"Nipanci ko o macinanao jimo a omvozwaw sya am da jyavozwaw."" "
LUK,9,41,"Maniring si Yeso am, ""Ikongo nyo ji meyhanhani ni Ama ta do to. Akman rana so wanjin o kownownay ko a macikaop jinyo. Akman ko rana so wanjin a marilaw ninyo."" Maniring do tao ori am, ""Ayyan o anak mo do jya."" "
LUK,9,42,Makaranes o anak na am paleklekteken na no kalamsoyan ni Satan a kapamezamezay na. Ori o nioyyan na nya ni Yeso so kalamsoyan ni Satan. Am ori o nikapya na rana no kanakan a katoro na rana nya do ama na. 
LUK,9,43,Am ori o nisavasavakan da no oyowyat na ni Ama ta do to no aro a tao. Isavasavak da o mina vazay ni Yeso. So niyan no ciring na do macinanao jya. 
LUK,9,44,"Maniring am, ""Ji nyo ngawawan o ipanci ko a ciring an. Yaken rana a Nipamnekan na ni Ama ta do to am makeykai da yaken a itoro do macioya jyaken an."" "
LUK,9,45,"Am ji da tenngi o peypeypangayan no ciriciring na, ta masalit o ayyaingan na. Am ori o ji da makatenngi jya. Am ji dadkeci a ipanahes o peypeypangayan no nipanci na vazay."
LUK,9,46,Ikazyak da no macinanao jya sino jira o pakarakehen a tao. 
LUK,9,47,"Katenngan na ni Yeso o nakenakem da. Am ori o nipancyan na no asa ka kanakan a mai, kapanci na nya meytatanek do katangked na. "
LUK,9,48,"Maniring jira am, ""O mahap so vazay ko a tomaotao so kanakan eya am yaken an o taotawwen da an. O tomaotao jyaken am akma dey taotawwen o nitomovoy jyaken an. Sino paro jinyo o to mapownot so nakenakem na mangarilaw so icyatatao na. Ta ori o pakarakehen a tao."""
LUK,9,49,"Maniring si Yowani ji Yeso am, ""Mo Mangnanao, namen nimakacita so tao a mamozwaw no ngaran mo so kalamsoyan ni Satan am namen nizazatan. Ta beken a kararay namen ori."" "
LUK,9,50,"Maniring si Yeso am, ""Ji nyo oyyan an. Ta o ji rahet jinyo am macyanod jinyo."""
LUK,9,51,Makeykai rana o kapeysinaoli na ni Yeso do teyngato am ji na ngaolii o kangay na do Yelosaleng. 
LUK,9,52,So nitovoyan na so tao a manma mangay do asa ka ili da no Samadiya kapeykala da ni Yeso so itkehan na. 
LUK,9,53,"Am ji da mya no tao do dang a misan, ta katenngan da si Yeso a meypangay do Yelosaleng. "
LUK,9,54,"Macita da Yake a kani Yowani am ipanci da o, ""Mo Panirsirngen, manngwa, apyahen mo yamen a mapakas so apoy do hanit a itemtem sira an?"" "
LUK,9,55,Citahen na pa sira ni Yeso a kaoya na nira. 
LUK,9,56,So nipeypangay da do matarek a ili.
LUK,9,57,"Mangonong sira do rarahan am amyan so asa ka tao a manci nya ji Yeso, ""O angayan mo am abo ji ko macihzai jimo."" "
LUK,9,58,"Maniring si Yeso jya am, ""Amyan so vahay no votdak, amyan so vahay no lapik am yaken a Nipamnekan na ni Ama ta do to a tao am abwata o tangnan ko so oo ko an."" "
LUK,9,59,"Maniring do asa ka tao am, ""Macihza ka jyaken an."" Maniring o tao ori am, ""Mo Panirsirngen, apyahen mo pa yaken a omonong do inawan ni ama kangay ko macilolo rana jimo an?"" "
LUK,9,60,"Maniring si Yeso am, ""To mo macipanadngi sira o omonong do nimapoling so peylingalingayan a tao. Am imo rana am apyapya pa kangay mo meylimwang no Mapasaray a Ciriciring do na katalamozong ninyo ni Ama ta do to."""
LUK,9,61,"Maniring pa o asa ka tao am, ""Mo Panirsirngen, ko ikakza o kapacilolo ko jimo. Am mangay ko pa taitaiden sira o inyapwan ko an."" "
LUK,9,62,"Maniring si Yeso jya am, ""Omhakakaw no baka tao am ji to paolya o mata, ta meycyagilogilo o kowzowzitan na. Akman sang, ta no naknakmen o kapacikaop do italamozong ni Ama ta do to am ji peykarwa o nakenakem jya an."""
LUK,10,1,Meyratateng am mamnek si Yeso so rarwa so ikakawaowan (72) a tao a katovoy na sira teyrararwa mangay do omanam na angayan a peycyeylilyan na. 
LUK,10,2,"Maniring jira am, ""Yaro o mowamowa am yapeleh o tao a meyvazay jya. Am ori o pancyan nyo no mapeymowamowa sya manovoy so arwaro pa mangay amvozas so mowamowa na. "
LUK,10,3,Angay kamo na do tovoyan ko jinyo. So icyakman nyo so anak no kagling a mangay a patovongen do aro a vozaw a kokoman so kagling a ino. 
LUK,10,4,Ji kanyo mapalolo so nizpi a kano ayob nyo a kano tokap. Ji kanyo to neyked a meyminaminasi no masinmo nyo a tao. 
LUK,10,5,"No asdepen nyo o teyhesa ka vahay am ipanci nyo jira o, 'Makapiya kamo so onowned an.' "
LUK,10,6,"No myan dang so ji meyrahet so nakem a tao am o nipanci nyo jira a 'Makapiya kamo so onowned an,' am mangay dompeh jira an. Am si ji da ngamiznga am abo angangayan no mina ciring nyo sira ang. "
LUK,10,7,Ji kanyo meylilis a mangay do teyhesa ka vahay an. Ta to kanyo ngyan do vahay da no tomaotao jinyo a kato nyo novwan no peypanamen da jinyo an. Ta o meyvazay a tao am adan kapanizpi sira an. 
LUK,10,8,"No mangay kamo do teyhesa ka ili a keyyan no tao a tomaotao jinyo a kapeypanam da so kanekanen nyo am kanen nyo an, "
LUK,10,9,"a kapangiwakwak nyo so meykeyngeyngen a tao do dang an, kapanci nyo nya do aro a tao so na kakeykai rana a yatomalamozong ninyo ni Ama ta do to. "
LUK,10,10,"No si makaranes kanyo do ili a kaji da naotawwan jinyo am to kamo na makowbot a kangay nyo do rarahan a manci no, "
LUK,10,11,"'O yadomket do ai namen a tana do ili nyo am toktoken namen an, a tovilan jinyo a meyraraten a tao a ji mamlis so nakenakem. Am naknakmen nyo an, o kakeykai na rana no katalamozong na no meyhanhan nya tao ni Ama ta do to an,' kwan nyo sira an."" "
LUK,10,12,"Maniring pa si Yeso jira am, ""Ko pa ciring jinyo am no marateng o araraw no peyoyaoyyan na ni Ama ta do to am makdekdeng pa o oyaoyyan na do ji naotao jinyo a kano nipasingsingkad na do tao do Sotoma no kakwa pa."
LUK,10,13,"""Inyo rana tao do Kelasin a kado Peysayta am to kanyo makasi an. Ta o mina vazay ko jinyo do dang am no nimyan pa ori do Tayar a kado Siton am jyabo kaji da nimamlisan so nakenakem a komaro do peyraratenan da. "
LUK,10,14,Am yakanyo ji mamlis. No marateng o araraw no peykapyapinpinan ni Ama ta do to so tao am alikelikey pa o nipasingsingkad na so tao do Tayar a kado Siton a kano oyyan na ninyo an. 
LUK,10,15,"Inyo rana tao do Cyapaynong am manngwa, ipanci nyo o kapakaranes nyo do teyngato? Jyabo kaji nyo akasan do kararatan a."""
LUK,10,16,"Maniring si Yeso do macinanao jya am, ""O omamizing jinyo am omamizing jyaken. O mapasobna jinyo am mapasobna jyaken. O mapasobna jyaken am pasobnan da o nitomovoy jyaken an."""
LUK,10,17,"Makanateng so araraw am masasaray sira o rarwa so ikakawaowan (72) a meysinaoli a manci no, ""Mo Panirsirngen, yabo yaji ngamizing jyamen a kalamsoyan ni Satan, do namen pangozayan do ngaran mo."" "
LUK,10,18,"Maniring jira si Yeso am, ""Ko katenngan, ta ko nimacita rana si Satan a nimakeykai a nimakas do teyrahem a niharag na ni Ama ta do to. "
LUK,10,19,"Amizngen nyo an, ta ko na nitoro jinyo oyowyat ko an. So ikanoyong nyo makazazat do oyowyat ni Satan. So ikabo no matarek a oyowyat a makataha jinyo. Tana to kanyo meyzasag so mavowaw am ji da peyzaza inyo. "
LUK,10,20,"Am ji nyo narayan o kamizing da jinyo no kalamsoyan ni Satan an. Ta isaray nyo o na kapadket rana so ngaran nyo do teyngato ni Ama ta do to."""
LUK,10,21,"No kanang am nipasaray no Seyzi si Yeso. So nipancyan na no, ""Mo Ama a Panirsirngen do teyngato a kado karawan, ko isaray jimo. Ta mo nibengbeng do mapakateneteneng a tao o aro a vazay mo, a mo kapatwaw sya do yamapehbo so nakem da tao, mo Ama do to. Ta o akman rana sang am monganay do nakenakem mo."""
LUK,10,22,"Maniring pa si Yeso jira am, ""Yamamimin o meycyamadadayan a na nitoro jyaken ni Ama. So na ikabo no tao a makateneng jyaken. Ta si Ama o yamakateneng jyaken a Anak na. Yabwata o tao a makateneng ji Ama. Ta yaken a kano nipamnekan ko o makateneng jya. So ikabo no matarek a tao a makateneng jya."""
LUK,10,23,"Meyvazingowngaw si Yeso do macinanao jya am veyvowen na sira pancyan na no, ""Tey yapya kamo a makacita so macita nyo no mata. "
LUK,10,24,"Ta ko pa ciring jinyo am aro o panoyonoywan na so ciring ni Ama ta do to a kano panipanirsirngen no kakwa a makza no kapakacita da so nyo macita kano nyo mamizing am da jya nimacita. Da jya nimamizing."""
LUK,10,25,"Amyan so asa ka mangnanao no iwawalam ni Ama ta do to a tao a nimai a somkad ji Yeso. Maniring am, ""Mo Mangnanao, makongo ko a kapakahap ko so to meyyonong a ikavyay no pahad ko."" "
LUK,10,26,"Maniring si Yeso am, ""Ikongo nivilangan mo a nivatvatkan a Ciriciring na ni Ama ta do to."" "
LUK,10,27,"Maniring ori am, ""'Onowned mo a kano pahad mo a kano oyowyat mo a kano nakenakem mo am to mo peykasa a omraralay ni Ama ta do to a Tao do to mo a karilaw mo no icyatatao mo akman so aryarilaw mo so kataotao mo.'"""
LUK,10,28,"Maniring jya si Yeso am, ""Yamanoyong ori. So pangozayan mo jya. Ta ori o ipakahap mo so to meyyonong a ikavyay no pahad mo."""
LUK,10,29,"Ikongo do jyalpid, am ori o nipacicyan na pa si Yeso. Maniring jya am, ""Sino ikarilaw ko a icyatatao ko."" "
LUK,10,30,"Maniring si Yeso jya am, ""Amyan so asa ka tao a nimapo do Yelosaleng a meypangay do Yedike. Amyan do avak no rarahan am makasazi so manakaw a tao. Meyratateng am ahapen da o aywayob na kano nizpi na kaji na wakwakan a nipakakasi da kapazyazikaz da sya do dang. "
LUK,10,31,Ikongo do nimacinao o asa ka mapatanatanang so nakem si Ama ta do to a mangonong do dang. Macita na o tao ori am to na liklika a kangay na rana. 
LUK,10,32,Meyratateng am amyan pa so asa ka Diwey a tao a mangonong dang. Macita na o tao ori am to na pa nita kakaro na rana jya. 
LUK,10,33,"Meyratateng am amyan so asa ka tao do Samadiya a mangonong do siri na. Macita na am ikarilaw na, "
LUK,10,34,kangay na komoris do nipeyzazan na so kosozi a kahap na sya mangay peyveyveknen do asa ka vahay. 
LUK,10,35,"Ikadwa na araw am mangap so adwa ka nizpi itoro na do mapeyvahay sya. Maniring jira am, 'Peyveyveknen nyo pa ya an. Ta si ipisa kai ko am itoro ko karwan no nizpi an.'"" "
LUK,10,36,"Maniring si Yeso do mangnanao no iwawalam ni Ama ta do to a tao am, ""Naknakmen mo pala o tatlo a ka tao ang. Sino jira ori o manoyong a marilaw no icyatatao na."" "
LUK,10,37,"Maniring o tao ori am, ""O nimarilaw nya ang."" Maniring si Yeso am, ""Angay rana keynara mo sya mangarilaw so tao."""
LUK,10,38,Meypangay si Yeso a kano macinanao jya do asa ka ili am amyan so asa ka mavakes a meyngaran si Marta a tomaotao si Yeso do vahay da. 
LUK,10,39,Si Marta rana am amyan so wari na meyngaran si Madiya. Iya rana am amlisna do tangain ni Yeso a omamizing so ciring na. 
LUK,10,40,"Ikongo do masanga si Marta, am ori o nikarahet no onowned na. Am ori o nipancyan na no, ""Mo Panirsirngen, mo jyaratan si wari a yato mapaveyvow jyaken a yatomaotao jimo? Pancyaney pa, ta mai a somidong jyaken."" "
LUK,10,41,"Maniring si Yeso am, ""Mo Marta, ka masanga no aro a vazay. "
LUK,10,42,"Am yasa ka vazay pa yamo jya nyahap. Ta si wari mo si Madiya am na nipamnekan o ney yapiya na vazay. So ikabo no tao a makapehes sya jya."""
LUK,11,1,"Ipisa kapateyka na ni Yeso so inozi na am amyan so asa ka macinanao jya a manci nya jya so, ""Mo Panirsirngen, nanawen mo yamen a meynozi an, akman si Yowani a nimnanao so macinanao jya."" "
LUK,11,2,"Maniring si Yeso jira am, ""No meynozi kamo am inarahen nyo ya an.' Mo Ama do to, inaoy ano si mamimin o tao a zomwazway so meylimwang a ngaran mo. Inaoy si italamozong mo o karawan."
LUK,11,3,O kanen namen sicyaraw eya am itoro mo jyamen.
LUK,11,4,"Vonasen mo o raraten namen akman jyamen a ji mapeyyan sya do onowned so raten da jyamen no icyatatao namen. Ji mo yamen amya kalittan.'"""
LUK,11,5,"Maniring si Yeso do macinanao jya am, ""No si myan jinyo so mangay do kagagan na do avak no ahep a kapanci na no, 'Mo kahakay, mamood ko pa jinyo so atlo a ka myanpaw an. "
LUK,11,6,Ta na kapakaranes pa no kagagan ko. So na ikabo no ko itaotao sya.' 
LUK,11,7,"No si maniring o kagagan na amyan do sahad am, 'Kapakamo mo am ji mo yokaya yaken. Ta yamaneb rana o pangengneban, ta namen mitkeh kano anak ko. Am ori o ko ji makarawarawai so kapeyvangon a manta nimo.' "
LUK,11,8,No si akman sang am meypanngonngo ka. Ko pa ciring jinyo am beken a kapeykagagan da o kapanta na nya. Ta na ahapen do kaji na nimtadan a mapasyasi jya. So nipantan na nya. 
LUK,11,9,"Am ori o ko pancyan nya jinyo an. Makowyat kamo a meynozi, ta ori o ipakahap nyo so apyahen nyo no nakem. Makowyat kamo a komala si Ama ta do to, ta iya o yanan no kakzeben nyo no nakem. Makowyat kamo a tomawag ji Ama ta do to, ta iya o makasidong jinyo. "
LUK,11,10,Ta o mapasyasi jya kano komala sya kano tomawag jya am sidongen na sira. 
LUK,11,11-12,Sino jinyo o manta no minapodpod jinyo so mavowaw a kano alilipwan no macyami sira jinyo so among a kano icyoy. 
LUK,11,13,"Kakwakwan nyo a meyraraten a tao a yamakateneng do kapanta no anak nyo so ney pipya a kanekanen a imanngo rana si Ama ta do to. Ta jyabo kaji na mantan ninyo no amin nyo jya o Seyzi a."""
LUK,11,14,Nivozwaw ni Yeso o asa ka kalamsoyan ni Satan. Iya rana ori am vazay na kakovot na do ji makabnebnek a tao. Vozwawen na ori am makabnebnek rana o tao. Ori o nisavasavakan da nya no aro a tao. 
LUK,11,15,"Am amyan jira ori so tao a manci no, ""Iya rana ori am na nioyatan ni Satan a ngaranan da Peysepo. Ori o na ipakavozwaw so kalamsoyan ni Satan a komovot do tao."""
LUK,11,16,O karwan da am naknakmen da o keyleylamdam da sya. Am ori o kakzeban da si Yeso a mapacita no oyowyat na manoyong a nimapo ji Ama ta do to. 
LUK,11,17,"Katenngan na ni Yeso o keyleylamdam da sya. Maniring jira am, ""Abwata asa ka mahataw a macizakazakat. So icyakman na sang no asa ka vahay a ji macizakazakat. "
LUK,11,18,No si masyakakan ni Satan a kano kalamsoyan na am ji da rana pakongo o kabedbed da. To da ranavwaki. Nyo ipanci yaken a na oyatan ni Peysepo. 
LUK,11,19,Ikongo nyo ji manci no kararay nyo a nipanta ni Peysepo so oyowyat. 
LUK,11,20,No si manoyong ko a mamozwaw no oyowyat ni Ama ta do to am yamanoyong rana si Ama ta do to a tomalamozong no omanoyong jya tao sicyaikwaya.
LUK,11,21,"""No si apzatan no tao no voovoo o peymeymasaodan da kano kavavahay da am jyabo kaji na makapzatan jya. "
LUK,11,22,"Am no si myan so mowyowyat pa tao a mangay omrapong sya am jyabo kaji na makavozcinan so voovoo na katakaw na so warawara na."""
LUK,11,23,"Nipanci na pa ni Yeso am, ""O ji nganod jyaken am mapasobna jyaken an. O ji nidong jyaken am zazatan na o vazay ko an."
LUK,11,24,"""Mavozwaw o kalamsoyan ni Satan do tao am omlivolivon a meykala so peywalaman na. Am ji makakala. Maniring am, 'Yapyapya rana o kapeysinaoli ko pa mangay komovot do nikovotan ko a tao.' "
LUK,11,25,Meysinaoli am macita na o tao ang a makownong rana jya. Ta abo nimacipalit a nikomovot jya. 
LUK,11,26,"So nyangay na manara so papito a masozisozi pa ka nya a kalamsoyan ni Satan a mangay komovot jya. Manngo tao ori a. Jyabo kaji na rehrehtan pa sicyaikwaya no nakenakem na kano kakwa."""
LUK,11,27,"Kapyahen na meyzezyak si Yeso am to ngyan do aro a tao so asa ka mavakes. Maniring am, ""O niomalavat jimo a kano niomazwazovo jimo am tey yapya."" "
LUK,11,28,"Maniring si Yeso am, ""Manoyong ori am omamizing so ciring na ni Ama ta do to a kapeyvazay na sya am tey yapya o akman sang a tao!"""
LUK,11,29,"Rapongen da si Yeso no aro a tao am amyan so ciring na ni Yeso. Maniring jira am, ""Yatey rako o raraten no tao sicyaikwaya. Ikongo da kakzeban so da kapakacita so oyowyat na ni Ama ta do to. Am o akman so mina vazay ni Ama ta do to do meyngaran so Yena o macita nyo. So ikabo no maharahara pa kano nang a macita nyo. "
LUK,11,30,O nimacita da ji Yena a oyowyat ni Ama ta do to no tao do Niniwey am akman sang o oyowyat ko a Nipamnekan na ni Ama ta do to a macita da no tao sicyakwaya. 
LUK,11,31,No marateng o araraw no ipacici na mapeykapyapinpin so tao ni Ama ta do to am o mavakes a panirsirngen da do Siba a ili no kakwa pa am meytatanek a omraherahet jinyo a tao sicyakwaya. Ta iya rana ori am nimapo do marai a ili mangay a omamizing so ciring na no panirsirngen a meyngaran si Solomen. Ko pa ciring jinyo am yamyan do jya so rakorako pa so vazay a kani Solomen am nyo ji ngamiznga. 
LUK,11,32,"No marateng o ipacici na mapeykapyapinpin so tao ni Ama ta do to am meytatanek sira o tao do Niniwey a omraherahet jinyo a tao sicyaikwaya. Ta mamizing da o ciring ni Yena am mamlis rana sira. Ko pa ciring jinyo am yamyan do jya so yarakorako pa so vazay a kani Yena am yanyo ji ngapa o nanao na jinyo."""
LUK,11,33,"Maniring si Yeso am, ""Abwata o tao a tomayo so nipaciscisan a zampo a katoong na sya. O pinaciscisan a zampo am pangain do pakacittan sya. So ipakacita da no somdep a tao. "
LUK,11,34,O mata nyo am akmey zezngang no kataotao nyo an. No si apiya o mata nyo am akmey mazngang o pangonongan nyo an. No si marahet rana o mata nyo am masari rana o citahen nyo. 
LUK,11,35,Am ori o azimanan nyo so onowned nyo. Ta si mablis o zezak no onowned nyo am mangay o kangay nyo do kasarisaryan. 
LUK,11,36,"No si apya o nakenakem nyo a abo so karatan am akman kamo so sang a to maniray an. Akman so mazngang a apoy a somoo jinyo."""
LUK,11,37,Mateyka a meyzezyak si Yeso am amyan so asa ka tao a macyagom do Vadisay a amrara sya koman do vahay da. Ori o nyangay na ni Yeso. 
LUK,11,38,Macita no tao a macyagom do Vadisay si Yeso am yeyyak na do kaji na mavanawan a todey angan. 
LUK,11,39,"Maniring si Yeso jya am, ""Inyo rana tao a macyagom do Vadisay am nyo ji peylolita o kakanan nyo am onowned nyo am yamapno no yamakakaday a nyo peyraratenan. "
LUK,11,40,"Inyo rana ji mamayok a tao am manngwa, nyo jyatenngi na kapakateneng do kataotao nyo a kano onowned nyo ni Ama ta do to? "
LUK,11,41,So ikazonos nyo a manta no ji makahakaw a tao. Ta ori o akma ney ikatnaw no onowned nyo an.
LUK,11,42,"""To kanyo makasi a tao a macyagom do Vadisay. Tana mapasina kamo so ipeykingking nyo ji Ama ta do to so meykamadadayan a monganay jinyo am yanyo to nazibwan o pangangarilawan na ni Ama ta do to a kano nakenakem nyo so icyatatao nyo. Ta ori rana am ji to nazibwan o akman sang a vazay an. "
LUK,11,43,Inyo rana tao a macyagom do Vadisay am to kanyo makasi an. Ta nyo ikakza o nyo kalisna do pamanongan no peyneynozyan a kado karwarwan no tao a komakzeb so da kararalay ninyo no tao. 
LUK,11,44,"Am ori o to nyo makasi an! Ta yakanyo akman so jyasingkaji a heseb no tao a jyaziman no mangonong a tao. Tana hapen da o icicirawat nyo no tao am ji da tenngi o karahet no onowned nyo."""
LUK,11,45,"Amyan so asa ka mangnanao no iwawalam ni Ama ta do to a mapacici si Yeso. Maniring am, ""Mo Mangnanao, o ciring mo rana am yamo to mimina yamen a pazagomen?"" "
LUK,11,46,"Maniring si Yeso am, ""Inyo rana ya am tey makasi kanyo an. Ta yatey yaro o yamasalit a vazay a nyo ipanci do tao a peyvazain da. Am inyo am yanyo ji patodotodwa o yasa ka tanoro nyo a yanyo isidong sira. "
LUK,11,47,So to nyo makasi an! Ta nyo peyveyveknen o heseb da no panoyonoywan na so ciring ni Ama ta do to no kakwa a niweywakwak da no ineynapo nyo. 
LUK,11,48,Am ori o nyo icyakmey macizanod so nakenakem do ineynapo nyo a yanimwakwak so aro a panoyonoywan na so ciring ni Ama ta do to. 
LUK,11,49,"Am o mina ciring na ni Ama ta do to am, 'Manovoy ko so panoyonoywan ko so ciring ko a kano nipamnekan ko a tao a omlivolivon no ciriciring ko a mangay jira. Am wakwaken da sira o karwan da. Am o karwan da am peyraraheten da sira.' "
LUK,11,50,"Inyo rana a tao sicyakwaya am mamwamoon jinyo o peyoyaoyyan ni Ama ta do to do aro a panoyonoywan na so ciring na a niwakwak da a nikapo na do nikamaog no karawan an, "
LUK,11,51,a nimapo ji Yapo kangay na do meyngaran si Sacyadiya a niwakwak da do panaralayan a masngen do patanatanangan so nakem si Ama ta do to. Ko pa ciring jinyo am mamwamoon do tao sicyakwaya o oyaoyyan na nira ni Ama ta do to. 
LUK,11,52,"Inyo rana yamangnanao no iwawalam ni Ama ta do to am to kanyo makasi an! Ta nyo to ngimongan o teneteneng ni Ama ta do to an. Am nyo jyakzan am nyo ji mya o tao a makateneng jya."""
LUK,11,53,"Karwan na do dang ni Yeso am ikazyak da rana no tao a macyagom do Vadisay a kano mangnanao no iwawalam ni Ama ta do to si Yeso. Am ori o nipacicyan da si Yeso no masasalit a vazay, "
LUK,11,54,do kapeynakem da so kasozib da jya.
LUK,12,1,"No kanang am meycyalaklaksa o tao a meysilisilin. Am ori o nipacizasazasag da so ai. Meyratateng am panomanomahen na ni Yeso o kananao na so macinanao jya. Maniring am, ""Azimanen nyo o iyangay da no tao a macyagom do Vadisay. Ta akmey yapya do cittan sya am beken a manoyong sira an. "
LUK,12,2,O taywen rana vazay am abwata o ji meytotwaw. O ji meycicicyan a vazay am akman sang a katenngan da no tao. 
LUK,12,3,"O taywen nyo a ciring nyo am akmey ciring nyo do maraw, apya amyamizngan da no tao. O ciriciring nyo do kavahayan nyo am ipeylimwang da a patwawen no aro a tao."
LUK,12,4,"""Ko pa ciring jinyo manga keypong am ji nyo anyaheyan o omwakwak so kataotao nyo a tao an. Ta ji da wakwak o pahad nyo. So ji nyo a mogawi. "
LUK,12,5,Ko pa ciring jinyo am sino manoyong a ikanyahey nyo. O ikanyahey nyo am o mahap so pahad nyo a kawalit na pa nya do kararatan. Ori rana am si Ama ta do to ori. So ika iya na no ikanyahey nyo. 
LUK,12,6,Jyabo kahamang na jinyo ni Ama ta do to a. Kakwakwan da no likta meyyasasalap ori a na manakem ni Ama ta do to am imanngo kamo. 
LUK,12,7,"Am ori an, ji nyo anyaheyan. Ta yarakorako o nakenakem na jinyo a kano meyyasasalap. Tana avok nyo am na nimimin rana nivilangan."
LUK,12,8,"""Ko pa ciring jinyo am omanoyong jyaken do tangain no tao am anoyngan ko ori do tangain ni Ama ta do to a kano aro a tinsi. "
LUK,12,9,Omalalas jyaken do tangain no tao am alalasan ko ori do tangain ni Ama ta do to a kano aro a tinsi. 
LUK,12,10,Omraherahet jyaken no ciring a Nipamnekan na ni Ama ta do to am mavonas pa ori. Am o omraherahet sya no ciring so Seyzi am to rana meyyonong a jyavonas o akman sang a raraten.
LUK,12,11,"""Tana rakpen da inyo a yangay do peyneynozyan a kangay da ninyo a pacicin do tangain no panipanirsirngen am ji nyo alawan o ipasapa nyo jira an. "
LUK,12,12,"Ta nanawen na inyo no Seyzi a mapasapa jira."""
LUK,12,13,"Amyan do aro a tao so asa a mapacici si Yeso. Maniring am, ""Mo Mangnanao, ipanci mo pa o kakteh ko a kavonong namen so nimataid ji ama icyalaw an."" "
LUK,12,14,"Maniring si Yeso am, ""Mo kahakay, sino yamanci nimo a tomeneng jyaken a omvonong so kangangay nyo."" "
LUK,12,15,"Maniring jira am, ""Azimanen nyo kaji nyo mangagoman so meykamadadayan an. Ta tana meynakem o tao ori am beken a ikapintek na do karawan ori."""
LUK,12,16,"Meyratateng am mangononong si Yeso so payyaingan na sya. Maniring am, ""Amyan so asa ka katenngan a tao. Iya rana ori am tey yaro nihakawan na. "
LUK,12,17,"Manakenakem do onowned na am, 'Meypanngonngo ko ya, ta jyabo kapakangay no asyasi no nihakawan ko do vahay ko a. "
LUK,12,18,"No komwan am peyparakwen ko saon o vahay ko a sokzan ko so asyasi no nihakawan ko a kano aro a warawara ko, "
LUK,12,19,"a kanakenakem ko sya do onowned ko so, Yajyarahet o aro a peymasaodan ko a. O yamasokoz do vahay ko am tana to ko na valivalyat do awawan a kakan so naknakmen am ikongo ikarahet ko pa.' "
LUK,12,20,"Am no maniring si Ama ta do to jya am, 'Oyod mo kasagpyan a tao. Sicyamahep rana ya am komavos rana o allag no kataotao mo. Manngwa, sino omamoon so aro a peymeymasaodan mo a yamasokoz do kavavahay mo ang.'"" "
LUK,12,21,"Pakavosen ni Yeso o ciring na am ipanci na o, ""Sira rana o yamanokoz no kataotao da so peymeymasaodan da am beken a katenngan a tao do tangain ni Ama ta do to o akman sang a tao an."""
LUK,12,22,"Maniring si Yeso do macinanao jya am, ""Ko pa ciring jinyo am ji nyo a ratan o kanen nyo a kano ayob nyo. "
LUK,12,23,Ta maharahara pa o ipeyigegen nyo do karawan a kano kanen nyo. Meyneynakem pa o kataotao nyo a kano ayob nyo. 
LUK,12,24,"To nyo nita o meyyasasalap an. Ta sira ji hakaw, sira ji manlangi, yabo da panonokozan so kankan da. Ta na avyavyain sira ni Ama ta do to an. Jyabo nyo kajyakdekdengan pa kano meyyasasalap a. "
LUK,12,25,"Manngwa, ikapintek nyo o kalaw nyo no kawakwak nyo? "
LUK,12,26,No si anoyngan nyo ori am ikongo peypeypangayan no kaozoz nyo no makakaday a vazay nyo. 
LUK,12,27,Citahen nyo pala o vonitan. Ta yaji meyvazay a yaji ninon so ayob na. Am ko pa ciring jinyo am apyapya pa o vonitan a citahen a kano mina aywayob na no meyngaran so Solomen a panirsirngen no kakwa. 
LUK,12,28,O tamek rana am amyan pa sicyaraw eya. Am simaraw am mahayo rana a kapasleb rana sya do apoy. Tana akman sang o tamek a ji meyyonownay do tana am yana padketan ni Ama ta do to so na ikazway a savong na. Kakwakwan na rana no tamek am imanngo kamo na. Ta jyabo kaji na mantan ninyo so ayob nyo a. Am nyo kaji makanetan so nakenakem ji Ama ta do to. 
LUK,12,29,Am ori o ji nyo alawi no kanen nyo a kano yopen nyo. 
LUK,12,30,Ta ori rana am naknakmen da no ji manaralay a tao. Am inyo rana am na katenngan ni Ama ta do to o nyo kakzeben no nakem. 
LUK,12,31,So ikapinsan na no kakza nyo no katalamozong na ninyo ni Ama ta do to. Ta ori o torwan na nya jinyo so apyahen nyo no nakem.
LUK,12,32,"""Inyo rana a macilolo jyaken am ji kanyo anyahey an. Ta isaray na ni Ama ta do to o katalamozong na ninyo. "
LUK,12,33,"Ipanazang nyo o peymeymasaodan nyo a isidong nyo so ji makahakaw a tao. So ikanoyong nyo amyan do teyngato so peymasaodan a kano kangangay, ta abo dang o tao a tomakaw sya. Abo dang o vozsok a koman sya. So ikanoyong na no peymeymasaodan do dang a ji nyo a giji. "
LUK,12,34,Ta o yanan no peymeymasaodan nyo am pacilolwan no onowned nyo an.
LUK,12,35,"""Inyo rana am azimanen nyo o iwawalam nyo, "
LUK,12,36,akman so lamlamsoy a tao a omnanala so lawpan da nimapo do mamaring so kanen a nimeysinmo a tao. Ta no makaranes do vahay na o lawpan am iwangan da no lamlamsoy na o pazevngen. 
LUK,12,37,Meysinaoli o lawpan am macita na o lamlamsoy na a yapiya so nakenakem. Ori o nisarayan na nira. Ko pa ciring jinyo am jyabo kaji na meyyaywayob no lawpan a mapalisna sira a kangay na tomaotao so lamlamsoy na. 
LUK,12,38,Tana mahay o lawpan a mai kapiya no nakenakem da am isaray na sira a ipanlanlag an. 
LUK,12,39,Naknakmen nyo o yameykasayan. Ta no katenngan no mapeyvahay sya o araraw no yai no manakaw a tao am jyabo kapakatakaw no manakaw ang. 
LUK,12,40,"Am ori o ipeytataziman nyo an. Ta ji nyo a tenngi o araraw no ipeysinaoli ko do teyrahem a Nipamnekan na ni Ama ta do to a tao."""
LUK,12,41,"Maniring si Pite am, ""Mo pakacirngen jyamen ori an? No mo pakacirngen do karwan no tao."" "
LUK,12,42,"Maniring si Yeso am, ""Sino o ipeyhanhan a tey mapatak a lamlamsoy. Iya rana am ipeyhanhan no lawpan a omaponged no vahay na do kapeyyangangay na so isovo da kanen no karwan no lamlamsoy na. "
LUK,12,43,No mai o lawpan a kapakacita na so lamlamsoy na makapeyvazay so vazay na am manoyong ori a ipanlanlag na. 
LUK,12,44,To ko na macitangayan jinyo am manoyong rana o akman sang a lamlamsoy a pahanhanen no lawpan a tomalamozong no peymeymasaodan na. 
LUK,12,45,"Am no maniring o onowned no lamlamsoy na am, 'Cyaha, ta yapa mahay o lawpan ko a yamai. Sipsipzotan ko o aro a lamlamsoy na a kapaciyoyop ko so saki.' "
LUK,12,46,No to ngai o lawpan do araw no nang am jyabo kaji na pakarwan so lamlamsoy na. Ji na bakbaki ori a pazanoden do ji na meyhanhanan a tao a. 
LUK,12,47,Ta o ji ngonot do ciring na no lawpan a lamlamsoy am tey rako oyaoyyan na no akman sang. 
LUK,12,48,"Am o ji makateneng do ciring no lawpan a keyyan no marahet a vazay na am alikelikey o oyyan na nya. Akman sang, ta no aro nipahanhan na jimo a vazay ni Ama ta do to am aro kakdain na jimo."
LUK,12,49,"""O ko nyai am ko peyhekasen o apoy do teyrahem. Inaoy no si manoyong rana masleb. "
LUK,12,50,Ko akmey todaliliw o yamai jyaken a rako a alalaw ko. Do na yanam pa no alalaw ko am yako tey mazikna so onowned. 
LUK,12,51,"Nyo ipanci yaken a yameygegcin no ikapya nyo so nakem do icyatatao nyo an? Beken a ori o ko nyai, ta ko nyai do karawan o ikasyasyay nyo. "
LUK,12,52,Ta papwen sicyakwaya o ikasyasyay da no lalima do vahay da. O tatlo am ji sira macipaswasovoy do rarwa jira. 
LUK,12,53,"So yanam no kapeyrahet da so nakenakem. O meyyama kano meyina kano meycyeycyarwa do vahay am ji sira macipaswasovoy."""
LUK,12,54,"Maniring do aro a tao si Yeso am, ""No macita nyo o rako a cinalab a apo do keylawdan am makeykai nyo a katenngan o kacimoy na rana. "
LUK,12,55,No malangin do kapyan na am katenngan nyo kapamseng na. 
LUK,12,56,Inyo rana a mapakateneteneng a tao am nyo katenngan o kacita nyo so palapalanginan am ikongo nyo ji makatenngi do vazay ni Ama ta do to sicyakwaya.
LUK,12,57,"""Ikongo nyo ji naknakmi so apipya vazay nyo. "
LUK,12,58,No makasinmo ka so tao a pacioyyan mo am apyapya o to nyongbowa so marahet a vazay nyo do pangonongan nyo. Ta maraherahet o kangay na nimo do mapacici a tao a kaneb da jimo do pamemtengan. 
LUK,12,59,"Ko pa ciring jinyo am no si katorwan mo na o ahapen da jimo a nizpi do kalasan mo am ori o ipakagag mo so kataotao mo."""
LUK,13,1,"No kano nang am amyan so tao a manci nya ji Yeso so, ""Yamapatanang sira o Cyadidi a tao so nakem da si Ama ta do to am na to wakwaka sira ni Pilato."" "
LUK,13,2,"Maniring si Yeso am, ""Manngwa, nyo ipanci sira o tao do Cyadidi a yarakorako so raraten a kano karwan da? Ori da ikakman sang? "
LUK,13,3,Beken a akman sang. Ko pa ciring jinyo am no si ji kamo mamlis am akman kamo so sang a mawakwak. 
LUK,13,4,No kazday na no makarang a nyatoy da no tao do Siloya am wao so ikakarwan (18) sira o nikazdayan a kapacitopos da. Ji nyo akwan o karakorako no raraten da kano meyvahay do Yelosaleng a tao an. 
LUK,13,5,"Ko pa ciring jinyo am no si ji nyo ablisi o kapeyraraten nyo am akman kamo so sang a macitopos."""
LUK,13,6,"Meyratateng am mangononong si Yeso so pehngehngayan na sya. Maniring am, ""Amyan so asa ka tao a meymowa so ovako a kayo. Mownay am naknakmen na o kapeykala na so asi na am ji makakala. "
LUK,13,7,"Maniring do lamlamsoy na am, 'Yana katlo a kawan o kayo eya yako nimowa am yapa ji nimeyyasi. So to mo nanbai sya, ta yamanlin.' "
LUK,13,8,"Maniring o lamlamsoy na am, 'Ji kakman sang so nakenakem. Aidan ta pala so kasa kawan a peyveyveknen. "
LUK,13,9,"Simakseysawan a kapeyyasi na am ori o vezedan ta sya. No si ji meyyasi am ori o atbahan ta na sya.'"""
LUK,13,10,Ipisa kapeywalam no tao am mangnanao do peyneynozyan si Yeso. 
LUK,13,11,Amyan dang so asa ka mavakes a kovotan no kalamsoyan ni Satan. Nimeyngen a mina kawao so ikarwa (18) so awawan. Am ori o ipeyvovokoz na a ji rana meysonong so likod a tomanek. 
LUK,13,12,"Macita na ni Yeso am tawagan na. Maniring jya am, ""Mo kavakes, na nikarwan imo rana no ingingnen mo."" "
LUK,13,13,Paoptahen na o lima na ni Yeso am ji nimeyyahahay ori a matazineng rana so kataotao. Ori o nisarayan na nya ji Ama ta do to.
LUK,13,14,"Macita na no tomalamozong no peyneynozyan si Yeso a mangiwakwak so ingingnen do ipeywalam no tao am meyoyaoya. Maniring do aro a tao am, ""Yakanem araw o tamo ipeyvazay. O mangiwakwak so ingingnen rana ya am vazay do kanem araw eya. Am ori o ji pazavozi sya do ipeywalam no tao."""
LUK,13,15,"Maniring si Yeso am, ""Inyo rana a mapakapyapya so nakem a tao am manngwa, nyo ji pakana o makakaday a vinyay nyo do ipeywalam no tao? "
LUK,13,16,"Yamyan do jya so sivovoong ni Apolahan a yana wao so ikarwa (18) so awawan a na nivaod ni Satan. Manngwa, marahet o kowvay so sang do ipeywalam no tao?"" "
LUK,13,17,Mamizing da o ciring ni Yeso no maoya nya tao am meylatlatlat sira. Am nisaray da no aro a tao o mina vazay na jira.
LUK,13,18,"Maniring si Yeso am, ""Akman so wanjin paro o italamozong na ni Ama ta do to. Ikongo payyaingen ko sya. "
LUK,13,19,"Oyowyat na ni Ama ta do to do talamozongan na ninyo am akman so likta vettow no nappa a mowahen no tao do peymowamowan na. No amlida rana am akma raney kayo a peyvahayan no meyyasasalap."""
LUK,13,20,"Maniring si Yeso am, ""Ikongo o payyaingan ko so italamozong na ni Ama ta do to. "
LUK,13,21,"Oyowyat na ni Ama ta do to do talamozongan na ninyo am akman so kosozi no odong a ahapen no mavakes a pazavozen do odong a ipeymway na sya."""
LUK,13,22,Kakadain na ni Yeso o aro a ili a pangnanawan na a meypangay do Yelosaleng. 
LUK,13,23,"Pacicin na no asa ka tao. Maniring am, ""Mo Panirsirngen, manngwa, apeleh o tao a patazadangen na ni Ama ta do to do teyngato?"" Maniring si Yeso jya am, "
LUK,13,24,"""Makowyat kamo a omyavayo so macicya onowned nyo. Ko pa ciring jinyo am aro tao a makza no kasdep da macikaop do italamozong na ni Ama ta do to. Am ji sira makasdep a macikaop jira. "
LUK,13,25,"No aneban na rana no mapeyvahay sya am meytatanek kamo do pantaw a mapaktoktow a manci no, 'Mo kahakay, iwangan mo pa yamen an.' Jyabo kaji na mapeyciringan sya jinyo so, 'Ji kamo makamo am ko jyatenngi o nyo kapwan.' "
LUK,13,26,"No maniring kamo am, 'Nimaciyop namen jimo asyo a kapangnanao mo do ili namen asyo.' "
LUK,13,27,"O itovis na jinyo am, 'Ko jyatenngi o nyo kapwan. Kazey kamo a yameyraraten a tao!' "
LUK,13,28,No si macita nyo si Apolahan a kani Isa kani Yakebo a kano aro a panoyonoywan na so ciring ni Ama ta do to a yamacikaop do italamozong ni Ama ta do to am inyo o tovoin da do pantaw a kapeylavilavi nyo a mapeygazicigit so ngepen nyo a maneneseh. 
LUK,13,29,Amyan so aro a nimapo do peycyeylilyan na a macihanghang do italamozong na ni Ama ta do to. 
LUK,13,30,"O nimacipanownowji a tao am panomanomahen na sira an. O nimacipanomanoma tao am pangain na sira do panowjyan na an."""
LUK,13,31,"No kano nang am amyan so tao a macyagom do Vadisay a mangay ji Yeso. Maniring sira am, ""Apyapya o kakaro mo do jya a mangay do matarek a ili. Ta na vovwan ni Helote o na kawakwak jimo."" "
LUK,13,32,"Maniring jira si Yeso am, ""Mangay nyo ipanci do yakmey votdak ang, ta sicyaraw a ka simaraw am mamozwaw ko so kalamsoyan ni Satan a kapangiwakwak ko so meykeyngeyngen a tao. Ikatlo na araw am pakavosen ko o vazay ko. "
LUK,13,33,Tana akman sang am sicyaraw a ka simaraw na ka simakseysaraw na am jyabo kaji ko angayan do Yelosaleng a. Ta do dang o nikawakwakan da no panoyonoywan na so ciring ni Ama ta do to. So ikakman ko sang.
LUK,13,34,"""Inyo rana tao do Yelosaleng am nyo niwakwak o panoyonoywan na so ciring ni Ama ta do to a nyo kabhebhes jira wakwaken so yana nitovoy ni Ama ta do to a lamlamsoy na jinyo. Ko ikakza o kapahawa ko jinyo do kanginanawan nyo akman so manok a komalopkop so anak na no panid na. Am nyo jyakzan. "
LUK,13,35,"So peymakarwan na jinyo ni Ama ta do to. Am ko pa ciring jinyo am ji nyo rana cita yaken an, todangay do pancyan nyo no, 'Azwazwain ta o mai a nitovoy ni Ama ta do to.'"""
LUK,14,1,Ipisa kapeywalam no tao am mangay macyakan si Yeso do asa ka tao a macyagom do Vadisay do vahay da. Am ori o nileylamdaman da sya no maoya nya tao. 
LUK,14,2,Amyan do tangain na so asa ka tao a meycyalipalipad so limalima a kano aiyai. 
LUK,14,3,"So nipacicyan na sya ni Yeso so aro a mangnanao no iwawalam ni Ama ta do to a kano tao a macyagom do Vadisay. Maniring am, ""Manngwa, iwawalam ta o kapangiwakwak so tao do ipeywalam no tao an."" "
LUK,14,4,Am ji sira meyzezyak. Am ori o nipinanan na ni Yeso do tao a keywakwak na jya katovoy na sya mangay rana. 
LUK,14,5,"Maniring do aro a tao am, ""Sino jinyo o to macipanadeng do nimakas do tovong a minapodpod do kataotao nyo a kano vinyay nyo a ji ngapa do ipeywalam no tao."" "
LUK,14,6,Mamizing da o ciring ni Yeso am ji da na tenngi a pasapan.
LUK,14,7,Macita na ni Yeso o macihanghang jya a tao mangay omlisna do apya a lilisnan am nipanci na jira o payyaingen na sya. 
LUK,14,8,"Maniring am, ""No nipanoyon da inyo no mamaring so kanen a tao am ji kanyo lisna do pamanongan na an. Ta amyan pa so meyneynakem pa ka ninyo a tao da an. "
LUK,14,9,Ta maraherahet o kapanci na ninyo no meykanekanen a tao amlisna do lilisnan no ji meynakem a tao. No si akman sang am jyabo kaji nyo meylatlatlatan a komaro do lilisnan nyo. 
LUK,14,10,"No ipanoyon da inyo am mangay kamo amlisna do ney manowji rana lilisnan an. Apyapya kananala nyo so meykanekanen a tao a mapalisna jinyo do pipya lilisnan, ta ori o ji nyo meylatlatlaci do tangain no aro a tao da. "
LUK,14,11,"Ta o mapakarakarang a tao am mangay na pavevehen ni Ama ta do to. O ji makazyazyak a tao am peypakatkaten na sira ni Ama ta do to."""
LUK,14,12,"Maniring si Yeso do tomaotao sya a tao am, ""No manaotao ka am ji ka manaid so kagagan mo a kano kakteh mo a kano zipos mo a kano katenngan a tao a kataib mo. Ta patonggalan da o kanekanen mo. "
LUK,14,13,No manaid ka am taidan mo sira o ji makahakaw a tao a kano makasapa tao a mavota a mapilay a tao. 
LUK,14,14,"Ta ori o ikapya mo, ta sira rana ori am abo patoplis da jimo. No mirwa a mavyay o pipya so nakenakem am patoplisan na ni Ama ta do to."""
LUK,14,15,"Mamizing na no asa ka tao a macihanghang ji Yeso am amyan so ciring na jya. Maniring am, ""Tey rako o sarasaray da no macihanghang do italamozong ni Ama ta do to a tao."" "
LUK,14,16,"Tovisan na ori ni Yeso am payyaingan na o asa ka ciring. Maniring am, ""Amyan so meykanekanen a tao a manaid so aro a tao na. "
LUK,14,17,"Marateng o araraw no ipamaring da so kanen am manovoy so lamlamsoy na do nitaidan na tao. Maniring jira am, 'Sijya kamo na, ta yana nipeykakasa o aro a kanekanen.' "
LUK,14,18,"Am mamimin sira ji ngonot jya. Maniring o asa ka tao am, 'Ko kapanazang pa so hakawan. So ko yangay a tomita pa sya. So ji mo ngozai jyaken an.' "
LUK,14,19,"Maniring o asa ka tao am, 'Yako nimanazang so yasa ngarnan a baka. Ko yangay abwabwangen pa sira do ko palaman sira. Kapakamo mo am ji ko angay.' "
LUK,14,20,"Maniring o asa ka tao am, 'Ko kapapapen pa. Am ori o ji ko angai.' "
LUK,14,21,"Meysinaoli o lamlamsoy na am ipanci na o ciring da do lawpan na. Mamizing na am to na meyoyaoya. Maniring do lamlamsoy na am, 'To ka nangay do ili a manara so ji makahakaw a tao a kano makasapa kano mavota kano meycyapilapilay.' "
LUK,14,22,"Meyratateng am to na mangozai no lamlamsoy na o ciring na. Meysinaoli am ipanci na do lawpan na, 'Ko na nimimin a nipeyvazay o ciring mo am yapa myan so lilisnan a yakabwan no tao.' "
LUK,14,23,"Maniring o lawpan do lamlamsoy na am, 'To ka nangay do rararahan a manara so tao kapno da do vahay ko. "
LUK,14,24,"Ko pa ciring jinyo am o ney manma na nitaidan ko a tao am abwata jira o tomaham do nipanam ko a kanen.'"""
LUK,14,25,"Aro sira tao a macihza ji Yeso. Paolin na o mata na sira am amyan so ciring na jira. Maniring am, "
LUK,14,26,"""O mai jyaken a tao a kapahamahama da so inyapwan da kano kahanghangan da kano ananak da kano kakakteh da kano kataotao da ikaglaw am ji sira meyngongyod a abneken ko a macilolo jyaken. "
LUK,14,27,No myan so manyahey no kawakwak no kataotao da a macilolo jyaken am ji ko sira abneka a meyngongyod a macilolo jyaken. 
LUK,14,28,"Sino jinyo o ji nakenakem so paringen na a rako a vahay, manngwa, makanet o yamaog ko sya an? No ji makanet. "
LUK,14,29,"Ta no teyka na rana o aiyai na a paringen na a kabo rana no yamaog sya am jyabo kapakamaog pa sya. No macita da no tao am jyabo kaji da namwadan sya, "
LUK,14,30,"a manci no, 'Asyo tao eya a to nivang do vazay na a ji pakavosa.' "
LUK,14,31,"No myan so asa ka panirsirngen a mapalolo so asa laksa (10, 000) tao a mangay a omarap so mapalolo so adwa laksa (20, 000) tao am jyabo kaji na naknakman so kaji da makasangahan sira. "
LUK,14,32,No naknakmen na o kaji na makasangahan sira am jyabo kaji na manovoyan so asa ka tao a mangay a mapasyahahap so nakenakem da. 
LUK,14,33,Akman kamo so sang an. Ta no si likodan nyo o makakaday a vazay nyo am ori o ikanoyong nyo a macilolo jyaken.
LUK,14,34,"""O asin rana ya am abo karatan na an. Am no si tomavang ori am ikongo pavowin a kapait na. "
LUK,14,35,"So ikabwata no angangayan na rana. Apyapya rana kato patpehan sya do tana a iwasik. Am ori o amizngan nyo sya an, peyyanen nyo do onowned nyo ori an."""
LUK,15,1,O mapeyvazay so deyking a kano aro a meyraraten a tao am mai sira do tangain ni Yeso a omamizing so ciring na. 
LUK,15,2,"Am ori o nipeyyahhahes da no tao a macyagom do Vadisay a kano mangnanao no iwawalam na ni Ama ta do to. Maniring sira am, ""Ikongo yana ipacihanghang do aro a meyraraten a tao."" "
LUK,15,3,Meyratateng am ipanci na jira ni Yeso o payyaingen na sya.
LUK,15,4,"Maniring jira am, ""No si myan jinyo so mapalam so asa poo (100) a kagling a kavozaw no asa am makongo so wanjin ori. Jyabo kaji na tongriyan do asyam so ipakapoo (99) a kagling a kangay na komala so nimavozaw a asa ka kagling na. "
LUK,15,5,No makala na am jyabo kaji na narayan a somabway nya ioli a. 
LUK,15,6,"No ioli na rana am rarahen na o kagagan na kano kataib na kapanci na rana no, 'Ko masaray, ta ko rana nimakala o yanimavozaw a kagling ko. Sijya kamo, ta isaray tamo pa.' "
LUK,15,7,Ko pa ciring jinyo am no mamlis o asa ka meyraraten a tao am arakorako pa o sarasaray do teyngato a kano asyam so ipakapoo (99) a tanwasiwasi a tao a jyakza no kapamlis da.
LUK,15,8,"""No si amyan so asa ka mavakes a meynizpi so asa poo a kabo na no asa ngarnan am makongo so wanjin ori. Jyabo kaji na meyzampwan amviyas do vahay na kalan na sya. "
LUK,15,9,"No makala na am rarahen na o kagagan na kano kataib na kapanci na nya jira so, 'Ko masaray, ta ko nimakala o yanimabo a nizpi ko. Sijya kamo, ta isaray tamo pa.' "
LUK,15,10,"Ko pa ciring jinyo am o tinsi na ni Ama ta do to am akman so sang a somaray no asa ka mamlis a meyraraten a tao."""
LUK,15,11,"Tongtongan na o ciring na ni Yeso am ipanci na pa o payyaingen na sya. Maniring jira am, ""Amyan so asa ka tao a meytaodtod so rarwa ka mahakay. "
LUK,15,12,"Maniring o ananak do ama na am, 'Mo ama, to mo na norwan jyaken o vonong ko do kangangay ta.' Meyratateng am vonongen na o kangangay na do rarwa ka anak na. "
LUK,15,13,Makanateng so araraw am nimimin na no ananak o vonong na nipamalit na so nizpi. Mahap na o nizpi am karwan na rana o vahay da kangay na matarek do asa ka ili. Meyratateng am to nazestes do araraw o peyvwakan na so nizpi na do peyyowyawan na. 
LUK,15,14,Magid o nizpi na am nimacinao o kapeykakcin do dang. Am ori o nikatey rahet na abo so ipangakaday. 
LUK,15,15,"Am ori o nyangay na macivahay do tao do dang. Meyratateng am tovoin na no pacivahain na mapakapakan so korang, "
LUK,15,16,kaji na rana nganan so yorahen da do kabo no tao a marilaw nya. 
LUK,15,17,"Mownay am manakenakem. Am ori o nipancyan na no, 'Yajyavilangi o lamlamsoy ni ama. Yajyagiji o kanekanen da do vahay namen. Am ikongo yako ipacikekcin do jya. "
LUK,15,18,"Apyapya rana o kapeysinaoli ko ji ama kapanci ko nya jya so, Mo ama, ko nyalalasan si Ama ta do do a yako kalalas jimo an. "
LUK,15,19,Ji mo abneka yaken a anak mo. To mo na abneka yaken a lamlamsoy mo.' 
LUK,15,20,Meyratateng am meytatanek rana a meysinaoli do ama na. Marai pa do vahay da am to na cita no ama na karilaw na nya. So nipalalayo na amrapong sya kayapet na sya apwapwen. 
LUK,15,21,"Maniring o anak na am, 'Mo ama, ko nyalalasan si Ama ta do to a yako kalalas do akman jimoo. So ji mo na abneki jyaken a anak mo an.' "
LUK,15,22,"Maniring o ama na do lamlamsoy na am, 'Pangapey kamo so ney yapiya na ayob na, kapasaong nyo jya so tamtamek namen, kapantan nyo nya so tokap na, "
LUK,15,23,kangay nyo mangap so singasingeh no vinyay namen a pamaringan ta so kanen. 
LUK,15,24,Ta o anak ko rana ya am yakmey nimawakwak a na kavyay rana. Ta yakmey nimabo a apzapzatan a na kapeytotwaw rana.' Am ori o nipakapya da nisomaray nya.
LUK,15,25,"""Omoli rana o rakerakeh a anak na nimapo do hakawan da am mamizing na rana o somaray do vahay da. "
LUK,15,26,Am ori o nitawagan na do asa ka lamlamsoy da pacicin. 
LUK,15,27,"Maniring o lamlamsoy na am, 'Na nimacita ni ama mo si wari mo a yapya so kataotao a yanimai rana. Am ori o na nipangapan nya so ney yapiya na do vinyay nyo.' "
LUK,15,28,Mamizing na no rakerakeh a anak na am to rana meyoyaoya. Am ori o ji na nisomdepi. Mamizing na ni ama na am ipanci na macilimot jira. 
LUK,15,29,"Maniring do ama na am, 'To mo na naknakman, ta yako rana jyatenngi o zikzikna ko so vazay ta a yaji mapasobna do ciriciring mo. Am ikongo nakenakem mo jyaken. Yabwata pa o asa ka kagling a mo mina nakem jyaken a ipanaotao ko so kagagan ko. "
LUK,15,30,Am si wari rana am yana nipeyvwak o kangangay mo do na peyvozawan. Yameysinaoli am yamo ipangap so ney yapiya na vinyay ta.' 
LUK,15,31,"Maniring o ama na am, 'Manganako, imo rana am ka macivahay jyaken an. O kangangay ko am miminen mo ori a amoonen an. "
LUK,15,32,"Am si wari mo rana am yakmey nimawakwak a na kavyay an. Yakmey yanimabo a apzapzatan a na kapeytotwaw rana an. Am ori o ji na alasi no kasaray ta nya an.'"""
LUK,16,1,"Maniring si Yeso do macinanao jya am, ""Amyan so asa ka lamlamsoy no katenngan a tao. Amyan so tao a omraherahet sya. Maniring do katenngan a tao am, 'Na to peyvwaka o warawara mo no lamlamsoy mo.' "
LUK,16,2,"Mamizing no lawpan da am tawagan na a mai. Maniring jya am, 'Yamyan so ko nimamizing a vazay mo. Itoro mo na jyaken o vatvatek no peymasaodan ko, ta ji ko na pahanhana imo a tomalamozong nya.' "
LUK,16,3,Mamizing no lamlamsoy na am manakenakem do onowned na. 'Si pagcinen na yaken no lawpan am ikongo pa vazay ko. Si amhakakaw ko am jyabo ko oyowyat a. Si macyakakan ko am ji ko asnek. 
LUK,16,4,No si abo vazay ko am apyapya rana o kato ko na macivahayan do manci nyaken a kagagan ko.' 
LUK,16,5,"Meyratateng am mangay na kakadain sira a ipanci o nimamood do lawpan na so nizpi. Maniring do asa am, 'Yapira o nivood mo do lawpan ko.' "
LUK,16,6,"Maniring am, 'Yasa poo (100) ka vakvaklit no haneng.' Maniring o lamlamsoy na am, 'O nivood mo ori am pahephepan ta, kalima na rana ngarnan (50).' "
LUK,16,7,"Maniring do asa am, 'Yapira jimo.' Maniring am, 'Yasa poo (100) a kalavalavat no mogis.' Maniring o lamlamsoy na am, 'O nivood mo ori am pahephepan ta, kawao na rana ngarnan (80).' "
LUK,16,8,"Mamizing na no lawpan na am isaray na o lamlamsoy ori, do katey mapatak na a mangamaog so vazay a ipeypapyan na so kataotao na."" Maniring pa si Yeso am, ""Ko pa ciring jinyo am o ji manaralay a tao sicyakwaya am akman sang o ahahapan da so vazay da. So ikateneteneng da kano manaralay a tao. "
LUK,16,9,"Ko pa ciring jinyo am apyapya o kapanidong nyo do karawan so ipangoyongoyod da tao, ta no marateng o araraw nyo am pasdepen na inyo ni Ama ta do to do vahay na do teyngato."
LUK,16,10,"""O ji liklik so alikey a vazay a tao am ipeyhanhan o akman sang a mapeyvazay so rako a vazay. O ji ngezkezsang no alikey a vazay a kapangalalas na am ji meyhanhanan o akman sang a mapakavos so rako a vazay. "
LUK,16,11,No marahet o ahahapan nyo so peymasaodan nyo do karawan am jyabo kapahanhan na jinyo ni Ama ta do to a tomalamozong no peymeymasaodan na do teyngato a. 
LUK,16,12,No si ji nyo a patakan o apzapzatan da no karwan no tao am jyabo katoro da nya jinyo so meyngongyod a peymeymasaodan nyo a.
LUK,16,13,"""Abo o lamlamsoy a meyvazay do rarwa ka lawpan. No ikanig na o asa am ikaoya na o asa. No ikaoya na o asa am ikaglaw na o asa. Marahet o kapasaklang nyo ji Ama ta do to an, a tongdeng do peynizpi nyo an."""
LUK,16,14,"Mamizing da no tao a macyagom do Vadisay o ciring na ni Yeso am ipeykeykaming da, ta ikakza da o nizpi. "
LUK,16,15,"Maniring jira si Yeso am, ""Kanyo mapakapyapya so nakem do tangain no tao. Am si Ama ta do to rana am yamanita so onowned no tao an. Ta o ipanci no tao a ney makdeng na vazay am ipanci na ni Ama ta do to a jyakdeng."
LUK,16,16,"""Oyowyat no nitaid ni Moyse a kano panoyonoywan na so ciring ni Ama ta do to am o nimanaktak a si Yowani o pamindan na a kapeylimwang rana no Mapasaray a Ciriciring, do na katalamozong ninyo ni Ama ta do to. Ta abo tao a jyakza no katalamozong na nira. "
LUK,16,17,Am makeykeykai pa o hanit a kano karawan a mabo a kano asa ka ciring na ni Ama ta do to.
LUK,16,18,"""O mapakaro so kahanghangan na mavakes a kapapapen na pa so karwan no tao am raraten na ori. O mapapapen so nipakaro da mavakes am raraten na ori."""
LUK,16,19,"Maniring pa si Yeso am, ""No kakwa pa am amyan so asa ka katenngan a tao. Mangday do araraw kapeyyayob na so pipiya ayob a kakan na so ney yapipiya a kanekanen. "
LUK,16,20,"Am amyan so asa ka ipangoyongoyod da tao a meyngaran so Lasalo a meykanokanoka so kataotao a miray do pangengneban na no mabsoy a tao, "
LUK,16,21,a komakzeb so meycyakakas do kanen na. O nokanoka na am mangay da laposan no inoino. 
LUK,16,22,Mawakwak o ipangoyongoyod da tao ori am yangay da no tinsi do tangain ni Apolahan. Mawakwak o katenngan a tao ori am ibobo no tao. 
LUK,16,23,Amyan do kararatan a makaliliw so kataotao na am to na cita do teyngato si Apolahan a kani Lasalo. 
LUK,16,24,"Meyratateng am tawagan na. Maniring am, 'Mo Apolahan, kasyasi mo pa yaken an. Tovoin mo pa si Lasalo a mapaiteng so likta ranom a itneb ko so tetehnan ko, ta ko tey rahet so kataotao do apoy eya.' "
LUK,16,25,"Am maniring si Apolahan am, 'Manganako, mo pa manakem no kapeyigegen mo do karawan asyo an, a to meypanpan do kanekanen mo an. Am si Lasalo am abo ipangakaday na do araraw. Am sicyaikwaya am yamyan rana do jya yamacikasaray jyamen, a imo am ka amlavi so onowned. "
LUK,16,26,Jingwan so sang am mey ta kongwen o yamapeytawa jyaten a rako a alalasyas. Tana ikasi namen rana imo am jyabo kapakagcin namen so yamapeytawa jyaten eyto.' 
LUK,16,27,"Maniring o katenngan a tao am, 'No komwan mo akay am tovoin mo pa si Lasalo. Ta mangay do vahay da ama, "
LUK,16,28,"a kapamizing na pa so yalalima a kakteh ko, ta maraherahet o kai da pa macitovong jyaken a makaliliw so kataotao da.' "
LUK,16,29,"Maniring si Apolahan am, 'Cyaha, ta yamyan so da pangozayan a ciriciring na ni Moyse a kano panoyonoywan na so ciring ni Ama ta do to.' "
LUK,16,30,"Maniring o nikatenngan a tao am, 'Ji kakman sang mo akay, ta jyabo kaji da panoyngan so nimeyvangon a tao a mangay jira. Am ori o ipamlis da rana.' "
LUK,16,31,"Maniring pa jya si Apolahan am, 'Tana myan so meyvangon a tao a mangay jira a kaji da nganoyngan do ciring na ni Moyse a kano panoyonoywan na so ciring ni Ama ta do to am jyabo kapanganoyong da.'"""
LUK,17,1,"Maniring si Yeso do macinanao jya am, ""O raraten no tao am kangay na ori. Am o tao a yapwan na am ney rako na o oyaoya na no akman sang a tao ni Ama ta do to. "
LUK,17,2,Ta o akman rana sang a tao am apyapya rana o kapila jya mangay itbong do awa. Ta maraherahet o kapeypalanginan na no ji makapatak nya a tao do peyraratenan da. 
LUK,17,3,Azimanen nyo an. No meyraraten o kakteh nyo am vavagan nyo an. No si mamlis am to nyo peykabobwa o raraten na. 
LUK,17,4,"No ipipito a meyraraten jinyo do kasaraw a kapangday na manci nya jinyo so, 'Cyaha, ta mamlis ko na,' am to nyo peykabobwa o raraten na jinyo an."""
LUK,17,5,"Maniring sira o nipamnekan na ni Yeso a omlivolivon no ciriciring na am, ""Ipanta mo yamen so rako a onowned namen ji Ama ta do to an."" "
LUK,17,6,"Maniring si Yeso am, ""Tana akman kamo so alikey a vettow no nappa so kakdekdeng no nakem am tana to mo nirsirnga o kayo a manci no, 'To ka botbot a kangay mo amlida do awa,' am jyabo kaji na ngonotan jinyo a."
LUK,17,7,"""No si myan jinyo so tao a mapeylamlamsoy so meymowamowa kano mapamangamangan so kagling am no nimapo rana do vazay na am manngwa, ipanci nyo jya o, 'Lisna jito a kakan mo.' "
LUK,17,8,"Jyabo kakman nyo sang a. Ji nyo mancyan jya o, 'Alici rana o ayob mo a kapanotong mo pa nyaken so yaven ko. Si mabsoy ko rana am ori o yakan mo.' "
LUK,17,9,"No teyka na rana o vazay na no lamlamsoy am manngwa, isaray na no lawpan na jya? Jyabo a. "
LUK,17,10,"Akman kamo so sang an. No teyka nyo a peyvazain o vazay na jinyo ni Ama ta do to am ji kanyo mapakazwazway an. Ta adan ori a vazay no omraralay ni Ama ta do to a tao."""
LUK,17,11,Meypangay si Yeso do Yelosaleng am meyhatay do peyyawwan no Samadiya kano Cyadidi. 
LUK,17,12,"So nyangay na do asa ka ili do dang. Amyan so asa ngarnan (10) a omlabyab so kolit a tao a mangay sominmo sya. Am ori o nipeytatanek da do marai pa, "
LUK,17,13,"amlololos a manci no, ""Mo Yeso, Panirsirngen namen, ikasyasi mo pa yamen eya an."" "
LUK,17,14,"Macita na sira ni Yeso am ipanci na jira o, ""Angay kamo ipacita o kataotao nyo do mapatanatanang so nakem ji Ama ta do to."" Mangay sira am todapya rana sira. "
LUK,17,15,"Maliliw na no asa ka tao jira o kanimapya na rana no kataotao na am meysinaoli pa a somaray nya ji Ama ta do to, "
LUK,17,16,a kapeylilitod na do tangain na ni Yeso a somaray nya jya. O tao rana ori am tao do Samadiya. 
LUK,17,17,"Maniring si Yeso do aro a tao am, ""Da kasa ngarnan no yanimapya so kataotao ori am wanjin jya sira o yasasyam. "
LUK,17,18,"Ikongo na ikaveyvow a yasomaray nya ji Ama ta do to a beken a Isedi a tao."" "
LUK,17,19,"Maniring si Yeso jya am, ""Tanek rana kangay mo na. Ta yaka manoyong a meyhanhan ni Ama ta do to. So mo ikapya rana no kataotao."""
LUK,17,20,"Amyan so tao a macyagom do Vadisay a mapacici si Yeso. Naknakmen da o ipakateneng da do ipakasasnad na no talamozongan na no tao ni Ama ta do to. Maniring si Yeso am, ""O talamozongan na ninyo ni Ama ta do to am beken a todacita no mata ori an. "
LUK,17,21,"Abwata o tao a manci no, 'Cita pala, ta yamyan do jya.' Ta o italamozong na ni Ama ta do to am yamyan do onowned no tao."""
LUK,17,22,"Maniring pa do macinanao jya am, ""No marateng o araraw na am tana ikeykakza nyo o kapakacita nyo jyaken a mai a omahap jinyo am jyabo kapakacita nyo jyaken a. "
LUK,17,23,"Amyan so tao a manci nya jinyo so, 'Cita pala, ta yamyan do kwang si Yeso.' 'Cita pala, ta yamyan do jya.' Am ji nyo ngonoci sira an. "
LUK,17,24,"Ta o araraw na no yai ko a Nipamnekan na ni Ama ta do to am abo ji makacita sya tao, akmey meycicilat a maniray. "
LUK,17,25,Am manmanma o keyyan no aro a alalaw ko do peymakarwan da jyaken no tao sicyakwaya. 
LUK,17,26,No meygegcin o Nipamnekan na ni Ama ta do to a tao am akman so cinasasaodan da da Noya no kakwa. 
LUK,17,27,No kaji na pa meykehnepan am to sirangned so ninyakan a kapazagzagpit da mangay do araraw no isdep da rana da Noya do avang da. Am meykehnep rana am nimamimin sira nimabalinas. 
LUK,17,28,O araraw na no ipeysinaoli ko am akman no kapeyigegen na pa ni Lote. O tao no kano nang am nikoman sira. Nimanazang sira. Nimhakakaw sira. Nimeypinapinan sira. 
LUK,17,29,Marateng o araw no ikaro na ni Lote do Sotoma am pakasen na rana ni Ama ta do to o apoy a kano makwat a vato a kamimin da nimaliman. 
LUK,17,30,O araraw no yai ko a Nipamnekan na ni Ama ta do to a tao am akman so sang.
LUK,17,31,"""O araraw na no nang am jindep do vahay da o myan do atep no vahay a mangap so apzapzatan. Akman sang o myan do nihakawan da, ta ji sira to ngoli. "
LUK,17,32,Naknakmen nyo o mavakes na ni Lote a nimapaoli so mata na a kapeyvaliw na a tomigzang a asin. 
LUK,17,33,Omnakenakem so ipeypapya na tao am ji na meypapyan ori. O mawakwak no vazay ko am dompeh jira o ikavyay no pahad da. 
LUK,17,34,Ko pa ciring jinyo am do ahep no nang do ipeysinaoli ko am o rarwa ka tao a mitkeh do asa ka ititkehan am o asa jira o ahapen ko. O asa am vezeden ko. 
LUK,17,35,O rarwa ka mavakes a manworod so kanen da am asa ahapen ko. O asa am vezeden ko. 
LUK,17,36,"[O rarwa ka mahakay do nihakawan da am asa o ahapen ko. O asa am vezeden ko.]"" "
LUK,17,37,"Pacicin da no macinanao jya. Maniring sira am, ""Mo Panirsirngen, do wanjin mangay na kasasnadan no akman sang a vazay ang."" Maniring si Yeso jira am, ""O yanan no nimawakwak a omalalam am ori o pacilolwan da no meyyasasalap."""
LUK,18,1,Ipanci na jira ni Yeso o payyaingen na sya ipait na sira a meynozi. 
LUK,18,2,"Maniring jira am, ""Amyan do asa ka ili so mapacicici a tao. Ji na raralayan si Ama ta do to a ji mapanadnad so icyatatao na. "
LUK,18,3,Amyan do ili ang so asa ka vao a mavakes a masangib a mapasyasi jya a manci no alalaw na. 
LUK,18,4,"Am to na nazibwan no mapacicici a tao. Meyratateng am manakenakem do onowned na am, 'Tana ji ko manaralay a ji mapanadnad so icyatatao ko am, "
LUK,18,5,"yako na ikacilo o vao eya. So ikapyapya rana no kato ko na nidongan sya. Ta maraherahet o kagolo na so cicilwan ko.'"""
LUK,18,6,"Maniring pa jira si Yeso am, ""Amizngen nyo pala o ciriciring na no mapacici a ji manaralay a tao an. "
LUK,18,7,"Manngwa, ji na amiznga ni Ama ta do to o meyhanhan nya mapasyasi jya do araraw a kado ahehep? Manngwa, peypananayan na sira sidongen? "
LUK,18,8,"Ko pa ciring jinyo am makeykai na inyo a sidongen. Am no meysinaoli ko am manngwa, makakala ko so manoyong a meyhanhan nyaken do karawan eya?"""
LUK,18,9,Ipangamaog na sira o mapakazwazway a ji mapanadnad a tao so payyaingen na sya ni Yeso. 
LUK,18,10,"Maniring am, ""Amyan so rarwa ka tao a mangay meynozi do rako a panaralayan. O asa ka tao am macyagom do Vadisay. O asa am mapeyvazay so deyking a tao. "
LUK,18,11,"Meytatanek a meynozi o tao a macyagom do Vadisay am ipanci na o, 'Mo Ama do to, ko isaray imo, ta ko jyakman so karwan no tao a yamangagom, mangzakza so icyatatao na, manlita. Ko jyakman so mapeyvazay so deyking a tao a yameyraraten. "
LUK,18,12,Ko mangday do ikapito no araw a ipidwa jyangan. Yako kapasina so asa ka vovonongan a yako ipeykingking jimo.' 
LUK,18,13,"Am o mapeyvazay so deyking a tao ori am meytatanek do ngoso no rako a panaralayan. Ji nadkeci o katangara na so hanit a mapalogod so moing na a manci no, 'Mo Ama do to, ikasyasi mo pa yaken a yameyraraten a tao an.'"" "
LUK,18,14,"Maniring pa si Yeso am, ""Ko pa ciring jinyo am no si mangay sira o yararwa ka tao ori am o abneken a apya so iyangay a tao do tangain na ni Ama ta do to am o yamapeyvazay so deyking a tao ori an. So ikabeken a tao a macyagom do Vadisay ori. Ta si Ama ta do to am peypavevehen na sira o mapakarakarang so nakem a tao a kapeypakatkat na sira so ji makazyazyak a tao an."""
LUK,18,15,Amyan so tao a mangay no ananak da ji Yeso a kapanci da ni Yeso a amapwapo sira no lima na. Macita da no macinanao jya am ioya da sira. 
LUK,18,16,"Am si Yeso am rarahen na o kanakan a mai do tangain na. Maniring am, ""Mai sira o kanakan jyaken do jya an. Ji nyo zazaci sira an. Ta o italamozong na rana ni Ama ta do to a tao am akman sira so kanakan eya. "
LUK,18,17,"Pakanakmen nyo an. No ji kamo akman so kanakan so onowned a meyhanhan ni Ama ta do to am ji na inyo nalamozongan ni Ama ta do to an."""
LUK,18,18,"Amyan so asa ka panirsirngen no tao do Yotay a mangay a mapacici si Yeso. Maniring am, ""Ko imo katenngan a tey yapya a mangnanao a tao. Manngwa, makongo ko so wanjin a kapakahap ko so to meyyonong a ikavyay no pahad ko."" "
LUK,18,19,"Maniring si Yeso jya am, ""Ikongo mo pancyan nyaken a tey yapya. Abo ikararwa na ni Ama ta do to a tey yapya an. "
LUK,18,20,"Mo jyatenngi o iwawalam ni Ama ta do to? 'Ji ka to mangzakza so tao. Ji ka manwakwak. Ji ka manakaw. Ji ka mangamaog so malas a ciring. Ikaglaw mo a ikanig o inyapwan mo.'"""
LUK,18,21,"Maniring o tao ori am, ""Nimapo no kalyalikey ko a kangay na sicyaikwaya o ko nipeyvazay so akman sang."" "
LUK,18,22,"Mamizing na ni Yeso o ciring na am patonggalan na. Maniring am, ""Am yasa ka vazay pa o mo jya nimahap. Miminen mo a ipanazang o kangangay mo a itoro do ipangoyongoyod da tao. Ta ori o iyan na no keynakman mo do teyngato, a kapacilolo mo rana jyaken."" "
LUK,18,23,"Mamizing na o ciring ni Yeso am marahet o aktokto na, ta tey yaro o kangangay na. "
LUK,18,24,"Macita na ni Yeso o kamoymoyngan na am ipanci na o, ""Tey masalit o meynakem a tao a italamozong na ni Ama ta do to an. "
LUK,18,25,"Mowwamek pa o meykavokovokoz so likod a baka a lomyos do lala no rayom a kano aro so peymeymasaodan a tao a macikaop do italamozong na ni Ama ta do to."""
LUK,18,26,"Mamizing da no tao o ciring na ni Yeso am tonggalan da. Maniring sira am, ""No akman so sang am sino o patazadangen na ni Ama ta do to do teyngato."" "
LUK,18,27,"Maniring jira si Yeso am, ""O ji da amaog no tao am mamaog na ni Ama ta do to an."" "
LUK,18,28,"Maniring si Pite am, ""Namen to ngaroi o kavavahay namen a namen kapacilolo jimo."" "
LUK,18,29,"Maniring si Yeso am, ""Ka jyalas. Am ko pa ciring jinyo am o to ngaro do kavavahay da kano kahanghangan na kano kakakteh na kano inyapwan na kano ananak na mahap so vazay ni Ama ta do to am, "
LUK,18,30,"arwaro pa o padpehen na jya sicyakwaya. No makwa kapeyvangon no tao am mahap na rana o to meyyonong a ikavyay no pahad na an."""
LUK,18,31,"Lovoten na ni Yeso o macinanao jya a kapanci na nya jira so, ""Tanyo meypangay do Yelosaleng. O mina ciring da no panoyonoywan na so ciring ni Ama ta do to a omagaz jyaken a Nipamnekan na ni Ama ta do to a tao am mamimin rana a mangononong an. "
LUK,18,32,"Ta itoro da yaken do beken a tao do Yotay. So peyyaliliman da jyaken, peymetdehan da jyaken, kacicipa da jyaken, "
LUK,18,33,"kasipsipzot da pa jyaken a wakwaken. Am no si ikatlo na araw am mirwa ko pa a mavyay."" "
LUK,18,34,Am ji da azab o ciring na ni Yeso no macinanao jya.
LUK,18,35,Meypasngen rana si Yeso do Yedike a ili am amyan so asa ka mavota tao amhezsad do siri no rarahan a macikakanen. 
LUK,18,36,Mamizing na o aro a meyhatay a tao am pacicin na sira. 
LUK,18,37,"Maniring sira o tao jya am, ""Yameyhatay do jya o tao do Nasale a meyngaran si Yeso."" "
LUK,18,38,"Am ori o nilololos na a manci no, ""Imo rana mo Yeso a sivovoong ni Tawey am kasyasi mo pa yaken an."" "
LUK,18,39,"Ori o nioyyan da nya no manma mangonong a tao do kalololos na. Am ikavevevek na amlololos a manci no, ""Imo rana sivovoong ni Tawey am kasyasi mo pa yaken an."" "
LUK,18,40,"Am ori o niseyked na ni Yeso a manci no tao a mai no mavota tao do tangain na. Macisngen o tao ori am pacicin na ni Yeso. Maniring am, "
LUK,18,41,"""Ikongo mo kakzeben jyaken."" Maniring o tao ori am, ""Mo Panirsirngen, ko ikakza o ko kapakacita."" "
LUK,18,42,"Maniring si Yeso jya am, ""To ka na makacita an. Ta yaka manoyong a meyhanhan ni Ama ta do to. Ori o mo ikapya rana."" "
LUK,18,43,"So to na rana makacitai no tao. Meyratateng am macilolo rana ji Yeso, kasaray na nya ji Ama ta do to do pangonongan na. Macita da no aro a tao o vazay ori am abo ji naray nya ji Ama ta do to."
LUK,19,1,"Makaranes si Yeso do Yedike am, "
LUK,19,2,amyan dang so asa ka panirsirngen no mapeyvazay so deyking a meyngaran so Sakay a tey yaro so nizpi a tao. 
LUK,19,3,"To na ji ngamoga ni Sakay o kapakacita na si Yeso, ta akman so wanjin o tao ori, kwan na. Am ikongo do tey maveveh, am ori o ji na makaslislini do aro a tao a tomita si Yeso. "
LUK,19,4,Ori o nipalalayo na mangay do pamanongan na kangay na komalat do asa ka kayo a tomita si Yeso. Ta makeykai si Yeso rana a mangonong dang. 
LUK,19,5,"Makaranes si Yeso do yanan na ori am to na nangara si Sakay. Maniring jya am, ""Mo Sakay, agcin rana, ta mangay ko do vahay nyo sicyaraw eya."" "
LUK,19,6,Ori o nipeygegcin na rana ni Sakay a masaray a tomaotao si Yeso. 
LUK,19,7,"Macita da no aro a tao am marahet sira so aktokto a manci no, ""Na todangai no nya do vahay no meyraraten a tao."" "
LUK,19,8,"Am makaranes sira do vahay ni Sakay am taotawwen na si Yeso a kapacisirsiring na rana jya. Maniring am, ""Mo Panirsirngen, to ko peyhataya o kangangay ko a itoro do ipangoyongoyod da tao. No si myan so tao a nipangamkaman ko so asa ranaw (100) am paolyan ko so apat a ranaw (400)."" "
LUK,19,9,"Maniring si Yeso jya am, ""Yana nipanta inyo ni Ama ta do to so vayo a onowned nyo a asa ka vahay. Ta meyyangay kanyo a kano ineynapo nyo a si Apolahan a meyhanhan ni Ama ta do to. "
LUK,19,10,"O ko nyai rana ya am yako meykala so meyraraten a tao a kapatastas ko sira do teyngato."""
LUK,19,11,"Makapya sira omamizing so ciring na ni Yeso am mangamaog so payyaingen na ciring na. Am no kanang am makeykai rana si Yeso a makaranes do Yelosaleng. Naknakmen da am, ""Ala oya rana o papwen na so katalamozong na nyaten ni Ama ta do to."" "
LUK,19,12,"Maniring si Yeso am, ""Amyan so asa ka meynakem a tao mangay do marai a ili, ta omanam o kapanlanlag da nya a panirsirngen da. "
LUK,19,13,"Meyratateng am lovoten na sira o asa ngarnan a lamlamsoy na a kaponged na sira so teyhesa ka nizpi a vowawan a kapanci na nya jira so, 'Inyo rana manga keypong do ikabo ko am ahapen nyo o nizpi a kapeyparo nyo sya an.' "
LUK,19,14,"Ikongo do pacioyyan da ori no keylyan da, am ori o nipanovoy da so tao a mangay manci nya do rako a panirsirngen da so kaji dakzan nya a panirsirngen da. "
LUK,19,15,Mahap na o panirsirngen no meynakem a tao am meysinaoli rana do vahay da. Meyratateng am lovoten na sira o nipanta na so nizpi a vowawan a lamlamsoy na a kapacici na sira so nipeyparo da nizpi. 
LUK,19,16,"Maniring o asa am, 'Lawpan, ko ipacininizpi o mo nitoro jyaken a nizpi am nimeyparo so asa poo a nizpi.' "
LUK,19,17,"Maniring o lawpan am, 'Ka tey mapatak. Ta yamo jya to nazibwan o likta vazay mo jyaken. Am ori o pamnekan ko nimo so asa ngarnan a ili a yaponged mo.'"
LUK,19,18,"""Mai o ikararwa no lamlamsoy na am ipanci na, 'Lawpan, o mo nitoro jyaken a nizpi am alima ka nizpi o na nipeyparwan.' "
LUK,19,19,"Maniring o lawpan jya am, 'Yaponged mo o alima ka ili an.' "
LUK,19,20,"Mai o ikatlo no lamlamsoy na am ipanci na, 'Lawpan, o mo nitoro jyaken a nizpi am yapa myan do jya. Ko nipakapya ya nikekeh no milakayob. "
LUK,19,21,Ta ko imo ikanyahey a tey malalansoken a tao a yamapamoon so beken a monganay jimo a yakomali so beken a mo nipamowa.' 
LUK,19,22,"Maniring o lawpan jya am, 'Imo rana ya am yaka tey rahet a lamlamsoy ko an. Meysinaoli o ciriciring mo a iraherahet ko jimo an. Ta mo katenngan yaken a malalansoken a tao a mapamoon so beken a monganay jyaken a komali so beken a nipamowa ko am, "
LUK,19,23,ikongo ji mo na todangai nya peyyananaken a kapalovot mo so ananak na itoro jyaken do nyai ko na.' 
LUK,19,24,"Maniring rana do meytatanek do sirisiri a lamlamsoy na am, 'Pehsey kamo o nizpi na a katoro nyo nya do yanimakanizpi so yasa poo a lamlamsoy ko ang.' "
LUK,19,25,"Maniring o aro a lamlamsoy na jya am, 'Lawpan, yana myan so yasa poo a nizpi na ang.' "
LUK,19,26,"Maniring o lawpan am, 'Ko pa ciring jinyo am o yanan na am rapan ko pa an. O kabwan na am miminen ko a ahapen o apeleh a amyan jya an. "
LUK,19,27,"Omrahet jyaken a panirsirngen da am yai nyo sira kawakwak nyo sira do tangain ko.'"""
LUK,19,28,Mateyka na o aro a ciring na ni Yeso am meypangay rana sira do Yelosaleng. 
LUK,19,29,To da ji makaranes do Peyvake a kado Potani do asa ka tokon a meyngaran so Kanlan am tovoin na o rarwa ka macinanao jya manma. 
LUK,19,30,"Maniring jira am, ""Angay kamo do tanyo anamen a ili. Si mangay kamo am makacita kamo so asa ka ji da pa nyavangan no tao alikey a baka a makedked do dang. Am ovain nyo an a kalak nyo sya yai. "
LUK,19,31,"No si myan so manci nya tao jinyo so, 'Nyo ovayan so baka ang,' am ipanci nyo jira o, 'Yamyan so na patakan nya no Panirsirngen ta.'"""
LUK,19,32,Mangay sira am jyalas o nipanci ni Yeso jira. 
LUK,19,33,"Ovain da o baka am pacicin na sira no mapeybaka sya. Maniring jira am, ""Nyo ovayan so baka ang."" "
LUK,19,34,"Maniring sira am, ""Yamyan so na patakan nya no Panirsirngen ta."" "
LUK,19,35,"Meyratateng am ovain da na o baka a yangay do tangain na ni Yeso, karasay da no ayob da do likod no baka a kapasakay da na si Yeso. "
LUK,19,36,Meypangay sira am ahapen da no aro a tao o aywayob da irasay da do pangonongan na. 
LUK,19,37,"Omosok rana sira do tokon a meyngaran so Kanlan am amlololos sira o aro a macilolo jya tao a somaray nya ji Ama ta do to, do aro a nimacita da mina vazay ni Yeso. "
LUK,19,38,"Maniring sira am, ""Azwazwain ta o Panirsirngen ta a nitovoy ni Ama ta do to. So iyan na do teyngato no sarasaray a kano azwazway a mangay jimo, mo Ama do to."""
LUK,19,39,"Maniring sira ji Yeso o macizavoz do aro a tao a macyagom do Vadisay am, ""Mo Mangnanao, pancyaney sira o yamacilolo jimo, ta ji sira meykazyazyak."" "
LUK,19,40,"Maniring si Yeso am, ""Ko pa ciring jinyo am no si ji sira meyzezyak am o vato rana ito am to macipalit a somaray nyaken."""
LUK,19,41,Toda ji makaranes do Yelosaleng am macita na o ili. Am ori o nilavyan na do tao do dang. 
LUK,19,42,"Maniring am, ""Inaoy si katenngan nyo sicyaraw eya o ikapya no onowned nyo. Ta yakanyo akmey mavota sicyaikwaya. "
LUK,19,43,No marateng o araraw na am mai o kavosoyan nyo a tao a omlimot jinyo a kaji nyo makasawayan. 
LUK,19,44,"So ikamimin nyo a kano ananak nyo a balinasen da. Akman sang o vahavahay nyo. Ta abo o asa ka vato a madwadon. Ta ji nyo a tenngi o ikasasnad no aryarilaw na jinyo ni Ama ta do to."""
LUK,19,45,Somdep si Yeso do rako a panaralayan am powboten na sira o meypananazangan a tao. 
LUK,19,46,"Maniring jira am, ""O ciring na ni Ama ta do to a domket do Seysyo am, 'O raralayan nyo nyaken a vahay am peyneynozyan ori no aro a tao.' Am nyo to peyvaliw a da peyvahayan no manakaw a tao."""
LUK,19,47,Mangday do araraw si Yeso a mangnanao so tao do rako a panaralayan. O panipanirsirngen no mapatanatanang so nakem da si Ama ta do to a kano mangnanao no iwawalam ni Ama ta do to a kano kamanrarakehan da am naknakmen da o kawakwak da sya. 
LUK,19,48,"Am kaji da makatenngan jya rakpen, ta aro tao a makza no ipangnanao na."
LUK,20,1,"Ipisa kapangnanao na ni Yeso no Mapasaray a Ciriciring do rako a panaralayan am amyan so panipanirsirngen no mapatanatanang so nakem da si Ama ta do to a kano mangnanao no iwawalam ni Ama ta do to a kano kamanrarakehan da a mangay tomita sya, "
LUK,20,2,"kapacici da sya. Maniring sira am, ""Do wanjin na kapwan no oyowyat mo a yamapeyvazay so yamapeyzokab a vazay ang. Sinosino nitoro jimo a oyowyat ang. Pancyan pala jyamen."" "
LUK,20,3,"Maniring si Yeso jira am, ""Pacicin ko pala inyo an. Pancyan kamo pala jyaken. "
LUK,20,4,"Oyowyat na no nimanaktak a si Yowani am yanimapo ji Ama ta do to an? No yanimapo do tao."" "
LUK,20,5,"Am ori o kazyakan da nya. Maniring sira do kadwan jira am, ""Kongwen tamo ori a patovisan. No si ipanci ta o kapo na ji Ama ta do to am ji na panenesha yaten ni Yeso a ji nganoyong ji Yowani a. "
LUK,20,6,"Am no si kwan ta o kapo na do tao am jyabo kaji da ngagsahan jyaten no tao a. Ta da anoyngan si Yowani a panoyonoywan na so ciring ni Ama ta do to."" "
LUK,20,7,"Meyratateng am maniring sira ji Yeso am, ""Namen jyatenngi o na nikapwan no oyowyat na."" "
LUK,20,8,"Maniring si Yeso jira am, ""No komwan am ji ko mancyan jinyo o na nikapwan no oyowyat ko a yamapeyvazay so aro a vazay."""
LUK,20,9,"Meyratateng am ipanci na jira ni Yeso o payyaingen na sya. Maniring am, ""Amyan so asa ka tao a meycibcib so mowan na so potaw. Am ikongo do mangay meykownayan do matarek a ili, am ori o nitorwan na no nihakawan na do tao a vooden da. "
LUK,20,10,Mazako asi na no nimowa na am manovoy so asa ka lamlamsoy na macipamozas jira so vonong na. O nimvood so nihakawan na tao ori am nipakapya da nisipsipzotan o lamlamsoy na no nang. Ori o to na meysinaoli abo so nyahap. 
LUK,20,11,"Ipirwa o mapeynihakawan sya manovoy so lamlamsoy na am akman so sang, ta nisipsipzotan da a panyanigen a katovoy da rana sya abwata so paciralayan. "
LUK,20,12,Ipitlo na no mapeynihakawan sya a manovoy so lamlamsoy na mangay am nipakakasi da a kazaza da sya padondonen do zazacit no nihakawan na. 
LUK,20,13,"Maniring rana o mapeynihakawan sya am, 'Meypanngonngo ko so wanjin eya. Apyapya o kato ko na novoyan so anak ko a mangay, ta ala ikeykanig da pa.' "
LUK,20,14,"Am macita da no nimvood so nihakawan na tao o anak na no mapeynihakawan sya am meysirisiring sira. Maniring sira am, 'Iya ya o yaomamoon so nihakawan na. So wakwakan ta na sya, kamoon tamo so nihakawan na.' "
LUK,20,15,Meyratateng am lolwen da yangay do kwang a kawakwak da rana sya. Manngo kamo. Kongkongwen na paro o nimvood so nihakawan na tao ang no mapeynihakawan sya. 
LUK,20,16,"Jyabo kaji na balinasan sira a kapapalit na so tao a amvood so nihakawan na."" Mamizing da no aro a tao o ciriciring na am ipanci da o, ""Jyabo kato na akmanan sang no vazay a."" "
LUK,20,17,"Citahen na sira ni Yeso am pacicin na sira. Maniring am, ""No si ipanci nyo o kabo no akman sang a vazay ni Ama ta do to am ikongo na peypeypangayan no nivatvatkan do Seysyo. Ta maniring am, 'O Vato a niwalit da no mapatnek so vahay am nimeyvoga a ney makdeng na aslet no ai no vahay.'"
LUK,20,18,"O meyhabak rana do Vato ori am to rana zemek o tototowang na. O kakasan no Vato a tao am akman sang, ta meyramis o kataotao na."""
LUK,20,19,O mangnanao no iwawalam ni Ama ta do to a kano panipanirsirngen da no mapatanatanang so nakem da si Ama ta do to am makazazap da o nanao ni Yeso a paingen na jira. Am ori o naknakman da so karakep da sya. Am ikanyahey da o aro a tao. 
LUK,20,20,Am ori o to da macyozai jya. So nipantan da no tao so nizpi a to napyapya so nakem a mapacici si Yeso. Ta kalahen da o ciriciring na amraherahet so seyvo. 
LUK,20,21,"Maniring sira ji Yeso am, ""Mo Mangnanao, namen katenngan o nanao mo a yatey manoyong. Namen katenngan imo a yamapeyyangangay so tao. Namen katenngan imo a yamanoyong a yamangnanao no ciriciring na ni Ama ta do to. "
LUK,20,22,"Ipanci mo pala jyamen do iwawalam ta. Apya o katoro namen so deyking do panirsirngen no Loma a meyngaran so Kaysa?"" "
LUK,20,23,"Katenngan na ni Yeso o keyleylamdam da sya. Am ori o nipancyan na no, "
LUK,20,24,"""Inya kamo pala so asa ka nizpi, ta citahen ko."" Meyratateng am maniring jira am, ""Sino ngaran na kano asyasing a yadomket do nizpi ang."" Maniring sira am, ""Si Kaysa."" "
LUK,20,25,"Maniring si Yeso jira am, ""O monganay ji Kaysa am itoro nyo ji Kaysa. O monganay ji Ama ta do to am itoro nyo ji Ama ta do to."" "
LUK,20,26,So ikabo no makala da do ciriciring ni Yeso a iraherahet da sya do tangain da no tao. Ta nipeyzokab da o nitovis na jira ni Yeso. Am ori o ji da na meyzezyaki.
LUK,20,27,Aro o tao a macyagom do Satokay a mangay a mapacici si Yeso. Sira rana ori am ji nganoyong do keypirwa pa mavyay no nimawakwak rana tao. 
LUK,20,28,"Maniring sira am, ""Mo Mangnanao, o nanao ni Moyse am no mawakwak o tao a kabo no anak na am pasakain no kakteh na o mavakes na a keyyan no komownongan no kakteh na rakeh do karawan. "
LUK,20,29,No kakwa pa am amyan so papito a meyketeketeh. Mapapapen o rakeh jira am ji nimeytaodtod a kawakwak na rana. 
LUK,20,30,Mawakwak rana am pasakain na o mavakes ang no tomonton jira. Mawakwak ori am abo taodtod na. 
LUK,20,31,O ikatatlo da am akman sang a kato da twatontonan a meyketeketeh a mahap so mina kahanghangan no mina rakeh jira. Mawakwak sira am abwata o mina taodtod da. 
LUK,20,32,Mownay am mawakwak rana o mavakes ang. 
LUK,20,33,"Manngwa, no marateng o araraw no keypirwa mavyay no tao am sino jira ang o manoyong a mapeykahanghangan so sang. Ta nimamimin sira o papito a meyketeketeh ori a nimapasakay sya."""
LUK,20,34,"Maniring si Yeso jira am, ""O tao do karawan sicyakwaya am yamapapapen o mahakay. Sira macivahavahay o mavakes. "
LUK,20,35,O tao a peyvangonen ni Ama ta do to no makwa a mangay do teyngato am ji sira meypinazagpit an. 
LUK,20,36,"Ta akman sira so tinsi do yanan ni Ama ta do to a jyawakwak rana. Anak na sira ni Ama ta do to, ta nipeyvangon na sira. "
LUK,20,37,"Do nivatvatkan na ni Moyse a ciriciring am katenngan ta o kanoyong da nimavyay rana no nimawakwak a tao. Ta nimamizing na o ciring ni Ama ta do to do amlila tazici a manci no, 'Yaken rana am Tao do to na yaken ni Apolahan a kani Isa kani Yakebo.'"
LUK,20,38,"O peypeypangayan no ciriciring eya am si Ama ta do to rana am Tao do to da no mavyay a omanoyong jya tao. Tana nimawakwak rana, avyain na sira. Ta o tao rana do tangain ni Ama ta do to am mamimin a mavyay sira."""
LUK,20,39,"Amyan so mangnanao no iwawalam ni Ama ta do to a manci no, ""Mo Mangnanao, yatey yapya o ciriciring mo."" "
LUK,20,40,Nimacipinda no kano nang o kaji da na makadketan ji Yeso a pacicin.
LUK,20,41,"Maniring si Yeso jira am, ""Ikongo da pancyan no Misayya no tao a sivovoong ni Tawey. "
LUK,20,42,"Ta maniring si Tawey do nivatvatkan a anwanood am, 'Maniring si Ama ta do to do Panirsirngen ko am: Amlisna ka do wanan ko, "
LUK,20,43,mangay si balinasen ko sira o macioya jimo a tao.'
LUK,20,44,"Abneken na ni Tawey a Panirsirngen na o Misayya am ikongo peysivovoongan na syaha."""
LUK,20,45,"Amizngen da pa no aro a tao o ciriciring na ni Yeso am amyan pa so ciring na do macinanao jya. Maniring jira am, "
LUK,20,46,"""Azimanen nyo sira o mangnanao no iwawalam ni Ama ta do to an. Ta da ikakza o da kapeyyaywayob so pipya ayob a mangonong do rararahan a komakzeb so tao a omraralay nira. No somdep sira do peyneynozyan am mangay sira amlisna do lilisnan no meynakem a tao. Akman so sang no macyakakan sira, ta amlisna sira do pamanongan na. "
LUK,20,47,"Littan da o vao a mavakes do kahap da so kangangay da, kato da ngidan so inozi da mapakapyapya so nakem. Sira rana ori am mangay o kangay na jira no rako a peyoyaoyyan na ni Ama ta do to."""
LUK,21,1,Mangay si Yeso do rako a panaralayan am macita na sira aro so nizpi a tao a mapakozong so kingking da. 
LUK,21,2,Meyratateng am to na cita o asa ka vao a mavakes a meykingking so adwa ka nizpi. 
LUK,21,3,"Maniring am, ""Ko pa ciring jinyo am o kingking na no vao a tao eya am yarwaro pa kano kingking da no karwan no tao. "
LUK,21,4,"Ta o karwan no tao am sira mangap so hepan da, da ipeykingking ji Ama ta do to. Am o vao a mavakes rana ya am kakwakwan na yabo so ipangakaday am yana makto o nizpi na ipeykingking."""
LUK,21,5,"Ikazyak da no aro a tao o rako a panaralayan a nyamaog no ney yapiya na vato a kano makakaday a nakem da si Ama ta do to. Maniring si Yeso jira am, "
LUK,21,6,"""O nyo macita rana ya am no marateng o araraw na am jyabo kavezed na no asa ka vato do jya, do kazdazday da sya."" "
LUK,21,7,"Maniring sira am, ""Mo Mangnanao, no mango am makaranes o akman so sang a vazay. No masasnad o akman so sang a vazay am ikongo tovilan namen jya."""
LUK,21,8,"Maniring si Yeso am, ""Azimanen nyo an. Ta ji kamo a litai an. Ta mangay o keyyan no aro a tao amvood so ngaran ko a manci no, 'Yaken am si Kizisto ko,' a kapanci da pa no, 'Yamasngen rana o araraw no kavosan no karawan.' Am ji nyo ngonoci sira an. "
LUK,21,9,"Tana mamizing nyo o meyliliman a meyyarap am ji kanyo anyaheyan, ta manmanma pa o akman sang a alalaw an. Am beken pa ori o ikavos no karawan."""
LUK,21,10,"Maniring pa jira am, ""Masyahahap sira o peycyamahamahatawan na. "
LUK,21,11,"So iyan na no rako a kanini a kano rako abcil a kano ingingnen, kapeytotwaw na pa no ikeykanyahey no tao apo do hanit a keyyan na pa no rako a taztazmamaw. "
LUK,21,12,"Am do ji na sasnaji pa no alalaw eya am o mahap so ngaran ko a tao am rakpen da sira no tao a kapakakasi da sira, kangay da nira do peyneynozyan a kaneb da jira a kangay da nira do tangain no panipanirsirngen. "
LUK,21,13,Am ipeylimwang nyo do dang o Mapasaray a Ciriciring ko. 
LUK,21,14,Ji nyo alawan o kaji nyo makatenngan do itovis nyo jira an. 
LUK,21,15,"Ta ipanta ko inyo so teneng nyo, kaji da makatenngan do ciring nyo a tovisan no maoya ninyo a tao. "
LUK,21,16,Am ipanazang da inyo no inyapwan nyo a kano kakakteh nyo a kano zipozipos nyo a kano kagagan nyo. So iyan da jinyo no tatasa wakwaken da. 
LUK,21,17,Mangay o kaoya da ninyo a mahap so vazay ko. 
LUK,21,18,"Am cyaha, ta apzatan na inyo ni Ama ta do to. "
LUK,21,19,Ipakowyowyat nyo pa a meyhanhan nyaken. Ta ori o ipakahap nyo so to meyyonong a ikavyay no pahad nyo.
LUK,21,20,"""No si macita nyo o aro a itaysang amlimot so Yelosaleng am to nyo na tenngi o kasngen na rana no alalaw nyo an. "
LUK,21,21,No si makaranes ori am o tao do Yotay am somazok sira. O tao do Yelosaleng am meypakokowbot sira. O amyan do takey a tao am ji sira ngoli. 
LUK,21,22,"Ta ori rana o araraw na no oyaoya na nira ni Ama ta do to, do kapangononong na rana no nivatvatkan a mina ciriciring na. "
LUK,21,23,O mapasoso a kano mangalavat do araraw no nang am to makasi sira an. Ta amyan so rako a alalaw a mangay domna do Isedi a tao. 
LUK,21,24,"So ikawakwak da do tarem no ipangan a karakep da so tatasa jira yangay do matarek a pongso. So to da makasii no tao na no Yelosaleng a peyyaliliman da no beken a tao do Yotay, mangay no si ipanci na ni Ama ta do to sira omtad no kazapas da so tao do Yelosaleng."
LUK,21,25,"""O araw a kano vehan a kano mata no hanit am macitarek rana. Do teyrahem rana ya am mamimin sira o tao a manyahey no omhakehakeb a rako awa. "
LUK,21,26,Am ori o nikahamang da manyahey amnanala so akman sang a meydedna jira alalaw. Ta meygonagonay o masamasaod no hanit. 
LUK,21,27,So ipakacita da jyaken a Nipamnekan na ni Ama ta do to a tao do cinalab a meygegcin no azwazway a kano rako a oyowyat ko. 
LUK,21,28,"No makaranes rana o alalaw am makowyowyat kamo pa so onowned a meyhanhan ni Ama ta do to, ta masngen rana omahap jinyo."""
LUK,21,29,"Meyratateng am nanawen na pa sira so payyaingen na so ciring na. Maniring am, ""No macita nyo o kayo "
LUK,21,30,a tomyok am katenngan nyo rana o kapeypateyteyka na rana. 
LUK,21,31,Akman sang ta no macita nyo o meykamadadayan a yeyyak nyo no mata am to nyo na tenngi o kakeykai na rana tomalamozong ninyo ni Ama ta do to. 
LUK,21,32,Naknakmen nyo an. Amyan so tao a makapis so vazay eya a meygegcin jinyo. 
LUK,21,33,Mabalinas o hanit a kano teyrahem am o ciring ko am jyabalinas.
LUK,21,34,"""Am ori o apzatan nyo do onowned nyo an. Ta ji kamo to ngyop so saki a maozoz no meykamadadayan a ikeykakza nyo. Ta ji nyo a tenngi o araraw na no ipeydedna na jinyo. "
LUK,21,35,Ta o araraw na no nang am akman so tawaz a tomawaz so tao do karawan. 
LUK,21,36,"Ori o ikakdekdeng nyo pa meynozi an. Ta ori o ipakahatas nyo so yaomanam a alalaw. So ikabo no ikeykarahet nyo do tangain ko."""
LUK,21,37,No maraw am mangnanao do rako a panaralayan si Yeso. No mahep am mangay do Kanlan a tokon a kaitkeh na do dang. 
LUK,21,38,Mayokay o aro a tao am mangay sira do tangain na do rako a panaralayan a omamizing so nanao na.
LUK,22,1,Masngen rana o ngaranan da Iyeci a ipamaring da so kanen am koman rana sira so ji nimimway a pang. 
LUK,22,2,O panipanirsirngen da no mapatanatanang so nakem da si Ama ta do to a kano mangnanao no iwawalam ni Ama ta do to am naknakmen da o ahahapan da si Yeso do limanan da sya. Am ikanyahey da o aro a tao. 
LUK,22,3,No kano nang am nikovotan ni Satan o onowned na no tao do Isecyadi a meyngaran so Yota. Iya rana am ikararwa da so ikakarwan no macinanao ji Yeso. 
LUK,22,4,Meyratateng am mangay si Yota do panipanirsirngen no mapatanatanang so nakem da si Ama ta do to a kano panipanirsirngen no omzat do rako a panaralayan a macisirsiring no kahap na si Yeso a itoro jira. 
LUK,22,5,So nisarayan da nya. Meyratateng am ipeysirsiring da o itoro da jya nizpi. 
LUK,22,6,Apyahen na ni Yota o kapanta da nya so nizpi am sapahen na rana do araraw do ikabo no tao a irakep da si Yeso.
LUK,22,7,No mamaring sira so kanen do ngaranan da Iyeci am koman sira so ji nimimway a pang a kapangap da so asa ka kagling. 
LUK,22,8,"Am ori o nitovoyan na ni Yeso si Pite a kani Yowani. Maniring jira am, ""Mangay kamo pa manita so pamaringan ta so kanen an."" "
LUK,22,9,"Maniring sira am, ""Do wanjin mo pancyan nyamen a tomalakanen so pamaringan ta so kanen."" "
LUK,22,10,"Maniring si Yeso am, ""Mangay kamo do ili a kapakasinmo nyo so asa ka mahakay a misson so peraranom. Si masinmo nyo ori am to nyo ngonoci ori a kasdep nyo do vahay da. "
LUK,22,11,"Si maniring kamo do mapeyvahay sya am, 'Na ipanahes jimo no amnanao jyamen do wanjin o pamaringan namen so kanen a vahay,' kwan nyo an, "
LUK,22,12,"a kangay na ninyo do cinavat no vahay na a kapeysinsinmo nyo do dang so pamaringan ta so kanen."" "
LUK,22,13,Mangay sira am todey mangononong o ciring ni Yeso. Am ori o niyan da rana do dang a mapeykakasa so yaven da.
LUK,22,14,Maseyrem am macihanghang si Yeso do nipamnekan na amlivolivon no ciriciring na. 
LUK,22,15,"Maniring jira si Yeso am, ""Ko isaray o ko kapacihanghang jinyo do na yanam no alalaw ko. "
LUK,22,16,"Ko pa ciring jinyo am jyabo kapacihanghang ko pa jinyo a mamaring so kanen do ji na pa mangononongi no peypeypangayan no tanyo kapamaring so kanen do talamozongan na ninyo ni Ama ta do to a."""
LUK,22,17,"Ahapen na ni Yeso o kopo a yanan no potaw cyo am isaray na ji Ama ta do to. Meyratateng am maniring jira am, ""Oya rana ya am ahapen nyo a kavonong nyo sya ayopen. "
LUK,22,18,"Ko ipanci jinyo am papwen ko sicyaraw eya o kaji ko na ngyopan so potaw cyo mangay no si papwen na ni Ama ta do to o katalamozong na rana ninyo."""
LUK,22,19,"Meyratateng am ahapen na o pang a kasaray na nya ji Ama ta do to a kakcikcil na sya vonongen jira. Maniring am, ""Oya rana am kataotao ko ya a mapatazadang jinyo do teyngato. So to nyo na amwamooni sya a iyapapaw nyo jyaken."" "
LUK,22,20,"Mateyka sira koman am akman so sang, ta ahapen na ni Yeso o kopo a yanan no potaw cyo. Maniring am, ""Oya rana am rala ko a nimvoyog a omaing jinyo a yongkad no vayo a pangozayan a ciring na ni Ama ta do to. "
LUK,22,21,Am cittey kamo o yamanazang nyaken a tao a yamacihanghang jyaten. 
LUK,22,22,"Ta to ko mangozai a Nipamnekan na ni Ama ta do to do kawakwak da jyaken. Am o manazang nyaken a tao am to makasi an."" "
LUK,22,23,Am ori o nipeysingsingkad da do keyyan no tao jira a mapeyvazay so akman sang.
LUK,22,24,"Meyratateng am ikazyak da no macinanao jya, ""Sino paro jyaten o pakarakehen ta."" "
LUK,22,25,"Maniring si Yeso jira am, ""O panirsirngen rana do karawan am abo ji ngamizing so akman sang a tao an. So pancyan da no nang makayokod nira tao. "
LUK,22,26,Am ji kamo akman so sang an. Ta o pakarakehen nyo am ji na pahama o nakem na. O panirsirngen am inarahen na o kakma ney lamlamsoy a manidong so tao. 
LUK,22,27,Omlisna koman a kano peylamlamsoin da tao am sino meyneynakem jira. O amlisna am ori. Am yaken rana am yako akmey kahanhanan nyo a tao.
LUK,22,28,"""No myan so alalaw ko am kamo macikaop jyaken. "
LUK,22,29,Am ori o torwan ko nya jinyo so na nitoro jyaken ni Ama oyowyat na. 
LUK,22,30,"So ipacihanghang nyo jyaken do teyngato no makwa a kalisna nyo do lilisnan no pakaizain a tomalamozong no sivosivovoong da no rarwa so ikakarwan a ananak na ni Yakebo."""
LUK,22,31,"Maniring pa si Yeso am, ""Mo Simong, cittey si Satan a nipya ni Ama ta do to a mangay a omlita jinyo. "
LUK,22,32,"Am ko na nipeynozi imo. So ji na ablisi no nakenakem mo jyaken. No mamlis ka so nakenakem am vavagan mo sira o akma moy kakteh do cinai an."" "
LUK,22,33,"Maniring si Pite jya am, ""Mo Panirsirngen, ko na ninakenakem o kapacihza ko jimo do pamemtengan, kapeynanod ta mawakwak do dang."" "
LUK,22,34,"Maniring si Yeso am, ""Mo Pite, ko pa ciring jimo am sicyamahep rana do itazokokok no manok am ipitlo ka omalalas jyaken."""
LUK,22,35,"Maniring pa si Yeso jira am, ""No kakwa pa am nitovoy ko inyo a ji mapalolo so peyninizpyan a kano aywayob nyo a kano tokap nyo. Am ikongo pa yabo jinyo."" Maniring sira am, ""Yabo rana o namen kalahen."" "
LUK,22,36,"Maniring si Yeso am, ""Am o na yanan no peyninizpyan na kano ayob sicyaikwaya am palolwen da. O abo so ipangan am ipanazang da o aywayob da kapangap da so ipangan. "
LUK,22,37,"Ko pa ciring jinyo am o ciriciring rana do Seysyo am, 'Iya am da nipavilang do meyraraten a tao.' O ciriciring rana ori am mangay do kataotao ko ori. Ta o nivatvatkan da ciriciring da jyaken am yamasasnad rana jyaken."" "
LUK,22,38,"Maniring o macinanao jya am, ""Mo Panirsirngen, cittey o yadwa ka cinalolot do jya."" Maniring si Yeso am, ""Cyana ori."""
LUK,22,39,Makowbot si Yeso do ili am akman sang a mangay do Kanlan a tokon a kapacihza da no macinanao jya. 
LUK,22,40,"Makaranes sira do dang am ipanci na jira ni Yeso. Maniring am, ""Meynozi kamo an, ta kalittan kamo an."""
LUK,22,41,Meyratateng am karwan na sira ni Yeso so kabneng no keytan so karairai a kapeylilitod na meynozi. 
LUK,22,42,"Maniring am, ""Mo Ama, no si apyahen mo am pakarwen mo o yamasagpaw a alalaw ko an. Am ji mo mangozai o nakenakem ko, ta kapangozay mo do nakenakem mo."" "
LUK,22,43,Amyan so asa ka tinsi a nimapo do teyngato a nimangay a omait do oyowyat na. 
LUK,22,44,Ta no kapeynozi na am tey meyngen o onowned na. So icyakman na so rala no anngennget na amiteng. Am arakorako pa o pasyasyan na ni Yeso ji Ama ta do to.
LUK,22,45,"Teyka meynozi am meytatanek si Yeso a mangay do macinanao jya. Makaranes jira am macita na sira meycyaititkeh, ta mapoo sira do kapakanakem da so yaomanam a alalaw ni Yeso. "
LUK,22,46,"Maniring jira am, ""Ikongo nyo ipeykaititkeh. Kayokay kamo na kapeynozi nyo, ta kalittan kamo."""
LUK,22,47,Ji pa nikomavos o ciring ni Yeso am mangay sira o aro a tao a palolwen na no asa ka macinanao jya a meyngaran so Yota. Iya rana am to manmanma a mangay omrapong si Yeso. 
LUK,22,48,"Maniring si Yeso jya am, ""Mo Yota, mo rapongen yaken a mo kapanazang rana nyaken a Nipamnekan na ni Ama ta do to?"" "
LUK,22,49,"Macita da no karwan da no macinanao ji Yeso am ipanci da, ""Mo Panirsirngen, apya kapanavaz namen no takzes?"" "
LUK,22,50,Patavazen no asa ka tao jira o takzes na do lamlamsoy na no panirsirngen no mapatanatanang so nakem da si Ama ta do to. Am ori o nikakteb no talinga na do wanan na. 
LUK,22,51,"Maniring si Yeso am, ""Ji mo macilimanan nyaken."" Meyratateng am pinanan na o talinga no tao ori am apya rana."
LUK,22,52,"Meyratateng am maniring si Yeso do amrakep sya panipanirsirngen no mapatanatanang so nakem da si Ama ta do to a kano panipanirsirngen da no omzat do rako a panaralayan a kano kamanrarakehan da am, ""Kamo mapalolo so takzes nyo a kano sisipzot nyo a yamrakep jyaken? Nyo patpehan jyaken do manakaw a tao? "
LUK,22,53,"Ko mangday so araraw a yamacitovong jinyo do rako a panaralayan am yanyo ji ngapa yaken. Am na karateng rana no araraw a yanyo yahap jyaken do na katalamozong ninyo ni Satan."""
LUK,22,54,No kanang am rakpen da si Yeso a kangay da nya do vahay da no panirsirngen no mapatanatanang so nakem da si Ama ta do to. To na macyazizazawi si Yeso ni Pite. 
LUK,22,55,Meyratateng am manangdang sira do inaorod no vahay da amlimot so apoy. Si Pite rana am macikaop do aro a tao a manangdang. 
LUK,22,56,"Macita na no asa ka tobang da si Pite a macipanangdang am to na ningkaji. Maniring am, ""Kapacihcihza no nya ji Yeso asyo am."" "
LUK,22,57,"Maniring si Pite am, ""Ko jyasingkaji ori."" "
LUK,22,58,"Ji pa meyyonownay am to ngyan pa so tao a tomita sya. Maniring am, ""Kapacihcihza mo ji Yeso asyo am."" Maniring si Pite am, ""Ko jyatenngi mo ipanci ang."" "
LUK,22,59,"Hatasen na o asa ka vatvatek no toki am to ngyan pa so asa ka tao a to rana mapatopos so ciring na a manci no, ""Jyabo kalas na. Beken a imo eya o yanimacihza ji Yeso? Ta ka macikeylyan jya."" "
LUK,22,60,"Maniring si Pite am, ""Ko jyatenngi o mo ipanci ang."" Ji na pa teyka o ciring na am nitazokokokan na rana no manok. "
LUK,22,61,"Meyvazingowngaw si Yeso a tomita si Pite am manakem na o mina ciring na jya ni Yeso a manci no, ""Do itazokokok no manok am ipitlo ka omalalas jyaken."" "
LUK,22,62,Manakem na ori ni Pite am makowbot rana omzezezeng a amlavi.
LUK,22,63,"O tomita si Yeso a tao am peyyaliliman da kasipsipzot da jya, "
LUK,22,64,"kabengbeng da so mata na a pacicin. Maniring sira am, ""Pancyan pala. Sino jyamen o yambakbak jimo ang."" "
LUK,22,65,Aro ciring da a ipeyleylak da sya.
LUK,22,66,"Madagdag am meysinsinmo rana sira o kamanrarakehan da no tao do Yotay a meysirisiring nya. Sira rana ori am panipanirsirngen no mapatanatanang so nakem da si Ama ta do to a kano mangnanao no iwawalam ni Ama ta do to, kangay da ni Yeso do peykeykaygyan da. "
LUK,22,67,"Maniring sira ji Yeso am, ""Pancyan pala jyamen. Manngwa, ka manoyong a si Kizisto an?"" Maniring si Yeso jira am, ""Tana ipeypanci ko jinyo am jyabo kanoyong nyo jyaken a. "
LUK,22,68,No si myan so ipacici ko jinyo am jyabo kapasapa nyo jyaken a. 
LUK,22,69,"Am makeykai ko rana amlisna do wanan na ni Ama ta do to a ney mowyat na an."" "
LUK,22,70,"Maniring sira o aro a tao am, ""Anak na imo saon ni Ama ta do to?"" Maniring si Yeso jira am, ""O nipanci nyo rana am yamanoyong."" "
LUK,22,71,"Maniring sira am, ""Tana ji ta makakala so ciring a iraherahet ta sya am cyaha, ta ta na nimamizing o na iraherahet si Ama ta do to."""
LUK,23,1,"Meyratateng am mamimin sira o tao a mangay ni Yeso do tangain na ni Pilato, "
LUK,23,2,"a kalavat da rana so iraherahet da sya. Maniring sira am, ""Namen nimacita ya yamapasozisozi so keylyan ta a na kapanci pa no ji noro so deyking do panirsirngen a na kapanci no kataotao na si Kizisto a panirsirngen."" "
LUK,23,3,"Maniring si Pilato ji Yeso am, ""Panirsirngen da imo no tao do Yotay?"" Maniring si Yeso am, ""Noon, manoyong ori."""
LUK,23,4,"Meyratateng am ipanci na ni Pilato do panipanirsirngen da no mapatanatanang so nakem da si Ama ta do to a kano aro a tao. Maniring am, ""Ko ji makakala so yamakdeng a raraten no tao eya."" "
LUK,23,5,"Am ikavevevek da amlololos no tao a manci no, ""Yanimangnanao ori do Yotay eya. Am na papwen do Cyadidi yana kangay nya do jya so na pasozisozyan so aro a tao."""
LUK,23,6,"Mamizing na ni Pilato o aro a ciring da am ipanci na jira. Maniring am, ""Yameyvahay do Cyadidi o tao eya?"" "
LUK,23,7,Katenngan na si Yeso a nimapo do yaponged na ni Helote a ili am ori o nyangayan da nya ji Helote. No kano nang am amyan si Helote do Yelosaleng. 
LUK,23,8,Macita na ni Helote si Yeso am masaray. Ta nimamizing na rana o aro a vazay na ni Yeso. Am ori o nikakzeban na sya a citahen so mapangyangyalak a vazay na. 
LUK,23,9,Am ori o nipacicyan na si Yeso no aro a ciriciring. Am abwata o asa ka ciring a nitovis na jya ni Yeso. 
LUK,23,10,Sira rana o panipanirsirngen no mapatanatanang so nakem da si Ama ta do to a kano mangnanao no iwawalam ni Ama ta do to am arakorako pa o patwawen da iraherahet da sya. 
LUK,23,11,"Am ori rana o nipeyyaliliman da jya ni Helote a kano aro a itaysang do dang. So nipeymetdehan da sya, kapayob da jya so akmey ayob no panirsirngen, kangay da rana nya ji Pilato. "
LUK,23,12,O araraw na no nang am niyapwan no kapeykagagan da ni Helote a kani Pilato. No kabo na pa no vazay ori am ji sira masyakan so kanekanen sira ang.
LUK,23,13,Nilovot na sira ni Pilato o panipanirsirngen no mapatanatanang so nakem da si Ama ta do to a kano kamanrarakehan da tao a kano aro a tao. 
LUK,23,14,"Maniring jira am, ""O nyo nyai jyaken a tao eya am yakmey yamapasozisozi so aro a tao. Am ko pacicin do nyo tangain am ko ji makakala so yasa ka raraten na. "
LUK,23,15,"Si Helote rana am akman sang, ta abo makala na raraten na. Am ori o nyayyan na nya do jya. So na ikabwata no raraten na a iwakwak ta sya. "
LUK,23,16,"Kapanci ko no tao a somipsipzot jya kapasaway ko rana sya."" "
LUK,23,17,[Mangday no akman sang kapamaring da so kanen o kato na mangozayan do pamnekan da no tao a mapasaway so asa ka nipteng da tao.] 
LUK,23,18,"Mamizing da no aro a tao o ciriciring na am ikavevek da amlololos a manci no, ""Zakaten nyo a kapasaway mo si Palapa a itoro mo jyamen."" "
LUK,23,19,Si Palapa rana am mapasobsobna do seyvo a kapanwakwak na so tao. Am ori o niptengan da sya. 
LUK,23,20,Naknakmen na ni Pilato o kapasaway na si Yeso. Am ori o nipakekan na so aro a tao. 
LUK,23,21,"Am ikavevevek da amlololos no aro a tao a manci no, ""Padketen do jyojika! Padketen do jyojika!"" "
LUK,23,22,"Ipitlo na sira pacicin ni Pilato am ipanci na jira o, ""Ikeykongo raraten na no nya. Jyabo ko kapakakala so iwakwak ta sya raraten na. Am ori o pancyan ko no tao a somipsipzot jya kapasaway ko na sya."" "
LUK,23,23,"Mamizing da no aro a tao am ikavevevek da amlololos a manci no, ""Padketen si Yeso do jyojika!"" Ji na pasovoy sira am to na rana ngonoci sira, "
LUK,23,24,kapangozay na ni Pilato do mina ciring da jya no aro a tao. 
LUK,23,25,Meyratateng am pasawain na si Palapa a nipteng da nimapasobsobna do seyvo a nimanwakwak so tao a katoro na ni Yeso jira a peyyaliliman da.
LUK,23,26,Yangay da si Yeso no itaysang no Loma am masinmo da o asa ka tao do Cidinay a meyngaran si Simong a omalam a omoli a apo do takey a karakep da sya a pahanhanen da a somabway no jyojika kapacilolo na ji Yeso. 
LUK,23,27,O macilolo ji Yeso a aro a tao am amyan so aro a mavakes a ji ngoring amlavi jya. 
LUK,23,28,"Meyvazingowngaw si Yeso am ipanci na jira. Maniring am, ""Inyo rana mavavakes do Yelosaleng am ji nyo lavii yaken. Apyapya kalavi nyo do kataotao nyo a kano ananak nyo. "
LUK,23,29,"Ta makeykai rana o kasasnad no araraw no arako a alalaw nyo. So iyan no tao a manci no, 'O ji nimeytaodtod a tao a kabwata no ananak da am tey yapya o ngilin da no akman sang a tao.' "
LUK,23,30,"No marateng ori am amyan so tao a manci nya do rako a tokon so: 'Kazday jyamen,' a kapanci da nya do likta tokon so: 'Bonbonyey yamen.'"
LUK,23,31,"No si akman sang a vazay da jyaken abo so raraten am mapanepanes pa o vazay da jinyo."""
LUK,23,32,No kano nang am mangap sira so rarwa ka meyraraten a tao pehzahen da ji Yeso a wakwaken. 
LUK,23,33,Makaranes sira do angayan da ngaranan da Yanga no oo no tao am padketen da dang si Yeso do jyojika a kapadket da so rarwa ka meyraraten a tao. O asa am amyan do wanan na. O asa am amyan do ozi na. 
LUK,23,34,"Maniring si Yeso am, ""Mo Ama, vonasen mo o raraten da no yamapadket jyaken a tao an. Ta da jyatenngi o vazay da jyaken."" Meyratateng am masipangoyongoyot sira o itaysang no Loma amvonong so mina ayob na ni Yeso. "
LUK,23,35,"Aro tao a meytatanek a tomangara sya. O panipanirsirngen no tao do Yotay am meykeykaming sira manci no, ""Na mavyay sira o tao am no yamanoyong a na nipamnekan ni Ama ta do to a Kizisto am na ji vyai so kataotao na."" "
LUK,23,36,Akman sang o aro a itaysang no Loma a meykeykaming nya a kapakasngen da tomoro no makopad a saki jya. 
LUK,23,37,"Maniring sira am, ""No ka manoyong a panirsirngen no tao do Yotay am mo ji vyai so kataotao mo?"" "
LUK,23,38,"O nivatvatkan da do teyngato no oo na kayo am, ""Iya ya am Panirsirngen da no tao do Yotay."""
LUK,23,39,"O rarwa nimeyraraten a nipazasing da jya nipadket da am amyan so asa a manci no, ""Beken a si Kizisto ka? Mo ji vyai so kataotao mo a kavyay mo jyamen!"" "
LUK,23,40,"Mamizing na no asa ka meyraraten a tao am ioya na. Maniring am, ""Yata meyyangay a yada wakwaken. Manngwa, mo jyanyaheyan si Ama ta do to? "
LUK,23,41,"Manoyong ta ya da wakwaken do katey marahet ta tao. Am iya rana am yabwata o yasa ka raraten na."" "
LUK,23,42,"Meyratateng am maniring ori ji Yeso am, ""Mo Yeso, no si ipirwa ka mai a meypanirsirngen am manakem mo yaken an."" "
LUK,23,43,"Maniring si Yeso jya am, ""Ko pa ciring jimo am macihza ka jyaken sicyaraw eya mangay do teyngato."""
LUK,23,44,Aknamen na o mararaw am todabo o araw a kapeysarisari na no karatayan mangay do ikatlo na vatvatek do makoyab. 
LUK,23,45,Mina todapising o myan do rako a panaralayan a nibengbeng da sya rako a milakayob. 
LUK,23,46,"Meyratateng am amlololos si Yeso a manci no, ""Mo Ama, itoro ko jimo o pahad ko."" Teyka na o ciring na am mazavat o inawan na. "
LUK,23,47,"Macita na no panirsirngen da no itaysang no Loma o aro a vazay am iraralay na si Ama ta do to a manci no, ""Manoyong o tao eya ji meyraraten an."""
LUK,23,48,Macita da o akman sang a vazay no tomangara sya a tao am to sira na lavi so onowned a meypangay rana do vahay da. 
LUK,23,49,O makasingkad si Yeso a tao a kano nimapo do Cyadidi a macihcihza jya mavakes am meytatanek sira macyatovang a marai a tomita so vazay ang.
LUK,23,50-51,Amyan so asa ka tao a meyngaran si Yoseyvo a tao do Yotay a meyvahay do ili a meyngaran so Adimatay. Iya rana ori am tey yapya o iyangay na no nang so icyatatao na a mapapanala so katalamozong na nyaten ni Ama ta do to. Tana mina saod na so keyyan na do asa ka panirsirngen am ji na nipya no nang o mina vazay da si Yeso. 
LUK,23,52,Mangay ori a macisirsiring ji Pilato so kakas na so kataotao na ni Yeso. 
LUK,23,53,Meyratateng am mangay na rana pakasen o kataotao na ni Yeso do jyojika a kapongos na jya no milakayob a yangay do nidokdokan na rana rako a mao. Am abo pa do dang o nimrakeh a tao a. 
LUK,23,54,O araraw na no nang am ikalima na zezak a ipeypanam na no kapeywalam no tao. 
LUK,23,55,O nimapo do Cyadidi a nimacihza ji Yeso a mavavakes am macilolo sira ji Yoseyvo a mangay tomita so nipakakasan na sya. 
LUK,23,56,Omoli sira do vahay da am mapeysinsinmo sira so mahangno a haneng a kato da mangozayan do iwawalam da a meywalam do ipeyweywalam no tao.
LUK,24,1,Madagdag do niciyo am palolwen da na no mavavakes ang o nipeysinsinmo da mahangno a haneng a mangay do nipakakasan da si Yeso. 
LUK,24,2,Makaranes sira am to da cita o rako a vato a aneb na a nimalolog. 
LUK,24,3,Somdep sira am abo rana o kataotao ni Yeso. 
LUK,24,4,Naknakmen da o akman sang a vazay am to ngyan so rarwa ka tinsi a maniray so ayob a meytatanek do katangked da. 
LUK,24,5,"So nikanyahey da ambengbeng so moing da. Maniring o rarwa ka tinsi jira am, ""Ikongo nyo ipeykala so mavyay a tao do yanan no nimawakwak a tao. "
LUK,24,6,"Yaji ngyan do jya, ta yana nimavyay. Naknakmen nyo an o mina ciring na jinyo do Cyadidi an. Ta maniring asyo am, "
LUK,24,7,"'Iya rana am itoro da do lima no ji manaralay a tao a kapadket da sya do jyojika a kavyay na rana do ikatlo na araw.'"" "
LUK,24,8,"Am ori o nipakanakman da rana sya no mavavakes so mina ciring na ni Yeso, "
LUK,24,9,a kakaro da rana do dang a mangay manci nya do asa so ikakarwan a macinanao ji Yeso a kano aro a tao so nimacita da vazay. 
LUK,24,10,O ngarangaran da no mavavakes am Matelyan Madiya kani Yeanna kano ina na ni Yake a meyngaran si Madiya kano karwan da mavakes. 
LUK,24,11,"Am o mina ciring da jira no mavavakes am ji da nganoyngi no nipamnekan na ni Yeso a omlivolivon no ciriciring na, ta ala da to ngamaoga a ciring, kwan da. "
LUK,24,12,Si Pite am mina to malalayo a mangay do nipakakasan da sya a kapeylologod na tomita sya. Am o nivaovaod da rana sya milakayob o nimacita na. Am ori o nioli na a somavasavak no nimacita na vazay.
LUK,24,13,Do araraw no kano nang am amyan so rarwa ka tao a meypangay do asa ka ili. O ngaran no ili ori am Imao. O karairai na no ili ori do Yelosaleng am atlo a ka vatvatek o yalam sya. 
LUK,24,14,Sira rana ori do nyalaman da am malavat da o mina vazay do araraw no nang. 
LUK,24,15,Kapyahen da meysirisiring am macisngen si Yeso jira a kapacihza na jira omalam. 
LUK,24,16,Macita da si Yeso am ji da na tovili. 
LUK,24,17,"Maniring jira am, ""Ikongo nyo malavat ang."" Mamizing da am mina to neyked sira a marahet nya so onowned. "
LUK,24,18,"O asa ka tao jira meyngaran so Kelopa a mapacici si Yeso. Maniring am, ""Manngwa, mo pa jya nimamizing o vazay do Yelosaleng a yamiseysan do dang?"" "
LUK,24,19,"Maniring si Yeso am, ""Ikongo a vazay."" Maniring sira am, ""Vazay na ni Yeso a tao do Nasale. Iya rana am panoyonoywan na so ciring ni Ama ta do to, tey mowyat so ciriciring do tangain ni Ama ta do to a kano aro a tao. "
LUK,24,20,Iya rana ori am da todey ngapa no panipanirsirngen no mapatanatanang so nakem ta si Ama ta do to a kano aro a panipanirsirngen a wakwaken a kapadket da rana sya do jyojika. 
LUK,24,21,"Namen nipanci ya a nimai a mapatastas so Isedi a tao. Am yajyakman sang, ta ikatlo na araw ya no akman sang a vazay. "
LUK,24,22,"Da nipaogto yamen no yamakanateng a mavavakes, ta sira niomhep a yanimangay do nipakakasan da sya. "
LUK,24,23,"Am yada jya nimacita do dang o kataotao na. Am ori o da nipeysinaoli a manci no, 'Yamyan so namen nimacita a tinsi, na kapanci nya jyamen so na kanimavyay rana ni Yeso.' "
LUK,24,24,"Yamangay sira o karwan jyamen do nipakakasan da sya a tomita sya am yajyalas o ciring da no mavavakes, ta yabo rana si Yeso."" "
LUK,24,25,"Maniring si Yeso jira am, ""Manoyong kamo a yajyateteneng a tao an. Ta ikongo nyo ji nganoyngi do ciring da no panoyonoywan na so ciring ni Ama ta do to no kakwa. "
LUK,24,26,"Manngwa, nyo jyatenngi o kangay no akman sang a alalaw no Misayya a kai na rana no azwazway na?"" "
LUK,24,27,Meyratateng am pangozayan na o nivatvatkan ni Moyse a kano panoyonoywan na so ciring ni Ama ta do to a kaononong na rana do mina ciring da sya do Seysyo a omagaz do kataotao na.
LUK,24,28,Masngen rana kapakaranes da do angayan da a ili am to mangonong pa si Yeso. 
LUK,24,29,"Meyratateng am ipanci da si Yeso a macisan jira, ta makeykai rana o kahep na. Am ori o nionotan na jira ni Yeso. "
LUK,24,30,Amhezsad a macihanghang jira si Yeso am ahapen na o myanpaw kasaray na nya ji Ama ta do to a kapeyketeb na sya a itoro na jira. 
LUK,24,31,Meyratateng am mina todeywangi o mata da. Am ori o nipakasingkadan da ji Yeso. Am todabo rana si Yeso. 
LUK,24,32,"Maniring sira do kadwan jira am, ""Yanimacisirsiring jyaten do ta pangonongan a na kapangononong jyaten so Seysyo no kano nang am ta mina todeyrasi so onowned a yamasaray a omamizing sya!"""
LUK,24,33,"So nikakeykai da nimeysinaoli do Yelosaleng. Makaranes sira do dang am macita da o asa so ikakarwan a macinanao ji Yeso a kano aro a kararay da a malovot do dang, "
LUK,24,34,a makalavat so kanoyong ni Yeso a nimeyvangon rana a kanimapacita na rana ji Simong. 
LUK,24,35,O rarwa ori am malavat da o mina vazay da do rarahan no kapeypangay da do Imao a kapakalavat da so kanimapeyketeb na ni Yeso so myanpaw a itoro na jira. Am ori o nipakatovilan da rana jya. Ori o mina ciring da do aro a tao no rarwa ori.
LUK,24,36,"Malavat da o aro a vazay am to meytatanek si Yeso do tangain da a manci nya jira so, ""Kokay kamo."" "
LUK,24,37,Am ori o niogtwan da nya a mapatolin sya do anito. 
LUK,24,38,"Maniring si Yeso jira am, ""Ikongo nyo ikanyahey a ji meyhanhan nyaken. "
LUK,24,39,"Cittey kamo o lima ko a kano ai ko so ika yaken na. Beken a kadwan. Pinaney kamo yaken. Ori o ipakateneng nyo jya, ta ji sira meyyasisi. Ji sira meytotowang o anito. Cittey kamo. Ta yamyan so asisi ko a kano totowang ko!"" "
LUK,24,40,Meyratateng am ipacita na jira o lima na kano ai na. 
LUK,24,41,"Am katenngan da o kasaray da am ipeyzokab da. Am ori o ji da pa nganoyngi jya. So peycirngan na jira so, ""Yamyan so kanen nyo do jya?"" "
LUK,24,42,Meyratateng am mangap sira so asa cilad a nisazaban a among a patodahen jya. 
LUK,24,43,Todahen na jira kakan na rana sya do tangain da.
LUK,24,44,"Meyratateng am maniring jira si Yeso am, ""O aro a vazay rana ya am nimalavat ko na jinyo no kakwa pa. O nivatvatkan ni Moyse a kano panoyonoywan na so ciring ni Ama ta do to a kano nivatvatkan a Anwanood a yaomagaz jyaken am yarana nimangononong."" "
LUK,24,45,Ori o icyakma dey mababa so nakenakem. So ipakateneng da do Ciriciring no Seysyo. 
LUK,24,46,"Maniring pa jira am, ""O nivatvatkan da do Seysyo a ciriciring am amyan so alalaw ni Kizisto. Ikatlo na araw am mirwa pa mavyay. "
LUK,24,47,Am ori o papwen sya do Yelosaleng a meylimwang no mamlis a kano manvonas so raraten a ciriciring a kangay na do peycyamahamahatawan na. 
LUK,24,48,"Inyo o yongkad no vazay ko a nidomket do Seysyo, do mina kapakacita nyo so akman sya a vazay a nimangononong rana. "
LUK,24,49,"Tovoin ko jinyo o Seyzi a nipanci na a itoro na jinyo ni Ama. Am to kamo ngyan do ili eya amnanala sya mangay no si parawaten na jinyo o oyowyat apo do teyngato."""
LUK,24,50,Meyratateng am palolwen na sira ni Yeso a mangay do meyngaran so Potani a ili. Amyan sira do dang am ipanlanlag na sira no lima na. 
LUK,24,51,Ipanlanlag na sira am karwan na rana sira a meycyakavat a mangay do teyngato. 
LUK,24,52,Ori o niraralayan da nya masasaray so onowned a meysinaoli do Yelosaleng. 
LUK,24,53,So nikasangib da rana do rako a panaralayan a omazwazway si Ama ta do to.
JHN,1,1,No kaji na pa amaogan no karawan am amyan rana o Ciring ni Ama ta do to. O Ciring rana am macilovot ji Ama ta do to. O Ciring am manoyong a Tao do to. 
JHN,1,2,Nimakalapo no kakwa o kapacilovot no Ciring eya ji Ama ta do to. 
JHN,1,3,Ciring o nyamaog na ni Ama ta do to so makakaday. So ikabo no asa ka maoran no karawan a ji na nyamaog no Ciring eya. 
JHN,1,4,O Ciring ni Ama ta do to am ori o yapwan no inawan no tao. O inawan rana am zezngang a ikavyay no tao. 
JHN,1,5,O zezak am cirain na o kasarisaryan. So ji na makahespi so mazngang no masari.
JHN,1,6,O meyngaran so Yowani a tao am nitovoy na ni Ama ta do to a lamlamsoy na. 
JHN,1,7,Iya rana am ipanci na do tao o zezngang a kamimin no tao a makamizing sya kapanganoyong da rana. 
JHN,1,8,"Am beken a iya ori o zezak ang, ta o kapangnanao na no zezak ang. "
JHN,1,9,O zezak rana am manoyong a zezngang apo do teyngato a tomiray so tao do karawan.
JHN,1,10,O Ciring rana am amyan rana do karawan a nipangamaog na ni Ama ta do to so karawan. Am kaji da makatenngan jya no tao do karawan. 
JHN,1,11,Mangay do pacikeylyan na am to da nazibwan no tao do dang. 
JHN,1,12,Sira rana ji nazibo nya tao a kano omanoyong jya tao am abneken na sira akma ney anak ni Ama ta do to. 
JHN,1,13,"Am beken a meyngongyod sira ori a nimapodpod so kataotao ji Ama ta do to, ta omaing do kanoyong da ji Ama ta do to. Am ori o abnekan na sira akma ney anak."
JHN,1,14,So nipeyvaliw no Ciring a tao a macikaop jyaten a tey rako so pangangarilawan a tey manoyong. So nipakacittan namen rana so azwazway na. So ikanoyong na abo so ikararwa angayan no azwazway. Ta iya rana am veyvowen na Anak ni Ama ta do to.
JHN,1,15,"Iya o ipeylimwang ni Yowani amlololos a manci no, ""Iya o nimalavat ko na a manownowji pa a mai a ka nyaken. Am mahamahama pa ori ka nyaken. Ta amyan rana no kaji ko pa tazakan do karawan."""
JHN,1,16,Yateywara o pangangarilawan na a na itoro jyaten. O aryarilaw na jyaten am yabo yakasaraw a na ipeywalam. 
JHN,1,17,O iwawalam na ni Ama ta do to o nipangnanao na ni Moyse a onotan ta. Am o pangangarilawan na kano manoyong a nanao na ni Ama ta do to am ori o nyai na ni Yeso Kizisto do tao do karawan. 
JHN,1,18,Abo pa o tao a nimakacita si Ama ta do to. O Anak na yamacikto ji Ama ta do to a yamlisna do katangked na am ori o nipakateneng ta ji Ama ta do to.
JHN,1,19,"No kano nang am o meynakem a tao do Yotay do Yelosaleng am nimanovoy sira so mapatanatanang so nakem da si Ama ta do to a kano Diwey a tao a mangay a tomita si Yowani. Maniring sira jya am, ""Sino ka ya."" "
JHN,1,20,"Maniring jira am, ""To ko na macitangayan jinyo am beken a Misayya ko."" "
JHN,1,21,"Maniring sira am, ""Si Idiya ka ya an?"" Maniring jira si Yowani am, ""Beken a yaken nyo ipanci ang."" Maniring sira pa am, ""Manngwa, panoyonoywan na imo so ciring ni Ama ta do to a namen nanalahen a mai?"" Maniring am, ""Beken."" "
JHN,1,22,"Maniring pa sira am, ""Pancyan pa jyamen, sino ka. Ta itovis namen do yanimapahanhan jyamen. Pancyan pala wanjin mo kapwan."" "
JHN,1,23,"Maniring si Yowani am, ""Yaken o nipanci ni Isayya a omlololos do kabwan no nihakawan no tao. Ta maniring am, 'Ipeywadwad nyo o Panirsirngen so rarahan na.'"""
JHN,1,24,Karahan am pacicin da pa si Yowani no nitovoy da no tao a macyagom do Vadisay. 
JHN,1,25,"Maniring sira am, ""Beken a Misayya ka? Beken a si Idiya ka? Beken a panoyonoywan na imo so ciring ni Ama ta do to? Am ikongo mo ipanaktak so tao."" "
JHN,1,26,"Maniring si Yowani am, ""Yako manaktak no ranom. Am amyan so asa ka tao a yamacikaop jinyo a yanyo jyatenngi. "
JHN,1,27,"Iya rana am manownowji pa a mai ka nyaken. Am tana manownowji pa mai ka nyaken am yabo pacicingayan ko jya."""
JHN,1,28,O vazay rana ya am no keyyan da do katovangan no Yotan a ayo a ili da do Potani. Do dang rana am nipanaktakan ni Yowani.
JHN,1,29,"Ikadwa na araw am macita ni Yowani si Yeso a mai. Maniring si Yowani am, ""Oya rana am akmey kagling a nitovoy na ni Ama ta do to a omahap so tao do peyraratenan da. "
JHN,1,30,Iya rana ya am nipanci ko rana jinyo a manownowji a mai. Am arakorako pa oyowyat na ka nyaken. Ta ji ko pa nimatazak a tao am amyan rana. 
JHN,1,31,"No kakwa am ji ko pa tenngi ori. O yako ipanaktak no ranom sicyaikwaya am ko panopen sira o Isedi a tao a kapakateneng da na jya."""
JHN,1,32,"Maniring pa si Yowani am, ""Ko nimacita o Seyzi a yakmey hato a yameyhekas do teyrahem a yamangay someyked do kataotao na. "
JHN,1,33,"Ji ko a tenngi no kakwa o nitovoy na ni Ama ta do to. Am yamaniring jyaken si Ama ta do to a mapahanhan jyaken a manaktak no ranom am, 'O macita mo a peyhekasan no Seyzi a tao am iya o manaktak no Seyzi.' "
JHN,1,34,"Ko na nimacita. Am ori o ko pancyan nya jinyo o na kanoyong a Anak na ni Ama ta do to."""
JHN,1,35,Ikadwa na araw am mirwa pa mangay si Yowani a kano rarwa ka macinanao jya. 
JHN,1,36,"Macita na si Yeso a meyhatay am maniring si Yowani am, ""Iya rana am akmey kagling ni Ama ta do to."" "
JHN,1,37,Mamizing da o ciring eya no rarwa ka macinanao ji Yowani am to sira na macihza ji Yeso. 
JHN,1,38,"Meyvazingowngaw si Yeso am to na cita o rarwa ka tao a macilolo jya. Maniring jira am, ""Ikongo nyo kakzeben."" Maniring sira am, ""Do wanjin o vahay mo, mo Lapi."" (O peypeypangayan no Lapi am Mangnanao so tao.) "
JHN,1,39,"Maniring si Yeso am, ""Sijya kamo a kapakateneng nyo jya."" So nipacihza da jya kapakacita da na so yanan na. So nipacisan da jya, ta makoyab rana. "
JHN,1,40,O rarwa nimacihza ji Yeso a tao am asa ka tao o kakteh na ni Simong Pite a meyngaran si Antele. 
JHN,1,41,"So nyangay na ni Antele a mangay komala si Simong. Maniring jya am, ""Ko na nimacita o Misayya."" (O peypeypangayan no Misayya am Kizisto.)"
JHN,1,42,"Makarahan am yangay na si Simong ji Yeso. So nisingkadan na jya ni Yeso. Maniring am, ""Imo rana mo Simong am anak na imo ni Yowani. O ngaran mo na am si Civa."" (O peypeypangayan no Civa am Pite. O Pite rana am lalitan.)"
JHN,1,43,"Ikadwa na araw am naknakmen na ni Yeso o kangay na do Cyadidi. Meyratateng am to na sazi si Veydipo. Maniring jya am, ""Macihza ka jyaken."" "
JHN,1,44,Si Veydipo rana am meyvahay do Peysayta. Macikeylyan ji Antele a kani Pite. 
JHN,1,45,"Makala ni Veydipo si Natannay. Maniring jya am, ""Namen rana nimacita o yadomket do iwawalam ni Moyse a kano ciring da no panoyonoywan na so ciring ni Ama ta do to do Seysyo. Ori rana am si Yeso anak ni Yoseyvo a yameyvahay do Nasale a ili."" "
JHN,1,46,"Maniring si Natannay am, ""Sino ipanci a kato na ngyanan no meynakem a tao do Nasale."" Maniring si Veydipo am, ""Sijya, kacita mo sya."""
JHN,1,47,"Macita ni Yeso si Natannay mangay jya am maniring jya am, ""Yameysinogat ori a Isedi a tao. Yabo do onowned na o yamalahet."" "
JHN,1,48,"Maniring si Natannay ji Yeso am, ""Ikongo mo to makatenngi jyaken."" Maniring si Yeso jya am, ""No kaji na pa mancyan nimo ni Veydipo am ko na nimacita imo a yamyan do teyrahem no ovako a kayo."" "
JHN,1,49,"Maniring si Natannay am, ""Mo Mangnanao, ka manoyong a Anak ni Ama ta do to a Panirsirngen no Isedi a tao."" "
JHN,1,50,"Maniring si Yeso am, ""O mo anoyngan jyaken am ko nipanci jimo no kapakacita ko jimo no keyyan mo pa do teyrahem no ovako a kayo? Naknakmen mo no makwa an, ta arakorako pa o yeyyak mo no mata a vazay ko."" "
JHN,1,51,"Maniring pa jira si Yeso am, ""To ko na macitangayan jinyo am macita nyo na o teyngato a kacyangan a kapakacita nyo na so aro a tinsi ni Ama ta do to a meygegcin jyaken a Nipamnekan na ni Ama ta do to a meysisinaoli sira do teyngato."""
JHN,2,1,Ikadwa na araw am amyan do Cyadidi do meyngaran so Cyana a ili so tao a meysinmo. Amyan dang o ina na ni Yeso. 
JHN,2,2,Si Yeso rana kano macinanao jya am nipanoyon da sira no matarek so vahay a tao. Am ori o nyangay da. 
JHN,2,3,"Ikongo do nimagid rana o yopen da potaw cyo, am ori o nipancyan na ni ina na ji Yeso so, ""Apya sira ito a yabo rana so yopen."" "
JHN,2,4,"Maniring si Yeso am, ""Mo ina, ji mo to gacigaci yaken an. Ta beken pa ya araraw na no yako ipeyvazay."" "
JHN,2,5,"Maniring o ina na do lamlamsoy no meysinmo a tao am, ""To nyo ngamiznga o pahanhanan na jinyo."""
JHN,2,6,Amyan dang so anem a peraranom. Ori rana am iwawalam da no tao do Yotay a pavavanawan da. O kazomzomyan no peraranom am akman so makanateng a rarako a kama. 
JHN,2,7,"Maniring do lamlamsoy da no meysinmo a tao si Yeso am, ""Apno kamo no ranom o peraranom."" Karahan am kakadain da apnowen no ranom o peraranom. "
JHN,2,8,"Maniring pa si Yeso am, ""Patwaw kamo na katoro nyo nya do yameymatmatngeh no vazay a tao."" Makarahan am yangay da na. "
JHN,2,9,Tahaman no meymatmatngeh nya tao o nipeyvaliw na ni Yeso a potaw cyo am isavasavak na o nyahapan da sya. Am katenngan da no lamlamsoy na. Am ori o nipancyan na no nimapasakay a tao. 
JHN,2,10,"Maniring jya am, ""Mamimin o tao a yamapanoma so apya potaw cyo. No mabsoy rana sira am ori o patwawan da so todna ka potaw cyo. Am imo am mo panowjin o ney yapya na potaw cyo."""
JHN,2,11,Oya rana am ney manma na vazay ni Yeso a yongkad no kayapo na ji Ama ta do to. Ori rana am mina vazay na ori ni Yeso do Cyana do Cyadidi. O vazay rana ya am ipacita na o admadmay na do tao. Nimacipinda do dang o nyanoyngan da rana jya no macinanao jya.
JHN,2,12,Mateyka o vazay ori am macihza si Yeso do ina na kada wari na kano macinanao jya mangay do Cyapaynong a miseysan so makanateng so araraw.
JHN,2,13,Masngen rana o ipamaring da so kanen a Iyeci am mangay si Yeso do Yelosaleng. 
JHN,2,14,Do livolivon no rako a panaralayan da am makacita so tao a manazang no baka kano kagling a kano hato a kano aro a tao a amlisna dang a mamalit so nizpi. 
JHN,2,15,"Karahan am mangap si Yeso so kolili a kapaksoz na so baka kano kagling do rako a panaralayan a powboten, a kapasakeb na so pamalimalitan da no tao so nizpi a kavangan, a kapeyvwak no nizpi do teyrahem. "
JHN,2,16,"Maniring do manazang no hato a tao am, ""Powbot kamo na o nyo ipanazang. Ji kamo todey meypananazangan do yararalayan ni Ama a vahay."" "
JHN,2,17,"Karahan am manakem da no macinanao jya o ciring do Seysyo. O ciring rana am, ""Mo Ama do to. Yakmey apoy o onowned ko so kakwakwat a yamnakenakem so yararalayan nimo."""
JHN,2,18,"Pacicin da no panipanirsirngen no tao do Yotay. Maniring sira am, ""Pacittan pala o yongkad mo a vazay a apo ji Ama ta do to, do mo kato mapeyvwakan so tao do rako a panaralayan."" "
JHN,2,19,"Maniring si Yeso am, ""Tana kavakavahen nyo o panaralayan eya am cyaha, ta si katlo na araw am patanken ko."" "
JHN,2,20,"Maniring sira am, ""Yanem o ikasikalima na (46) kawan no nipatnek so rako a panaralayan am ikongo mo pancyan no kapakatlo mo a araw a mapatanek sya."" "
JHN,2,21,Am o paingan ni Yeso so ciring na am kataotao na. 
JHN,2,22,Mirwa mavyay si Yeso am manakem da na no macinanao jya o mina ciring na. Ori o nyanoyngan da na do Seysyo a kano ciring na ni Yeso.
JHN,2,23,Amyan si Yeso do Yelosaleng a macipamaring so kanen do Iyeci am aro tao a nimakacita so vazay na a yongkad no kapo na ji Ama ta do to. Am ori o nyanoyngan da rana jya. 
JHN,2,24,"Am ji na meyhanhanan sira ni Yeso, ta katenngan na o kalas no onowned da. "
JHN,2,25,Tana ji da mancyan no tao ji Yeso o aktokto da am to na rana tenngi ni Yeso o onowned da.
JHN,3,1,Amyan so asa ka tao a macyagom do Vadisay a meyngaran so Niketemo a panirsirngen no tao do Yotay. 
JHN,3,2,"Ipisa kahep na am mangay ji Yeso. Maniring jya am, ""Mo Mangnanao, namen katenngan imo a mangnanao a nitovoy ni Ama ta do to a yamangnanao so tao. No yabo si Ama ta do to a yasomidong jimo a meyvazay a mapatwaw so kayapo mo jya am abo tao a makapeyvazay sya."" "
JHN,3,3,"Maniring si Yeso am, ""To ko na macitangayan jimo am no si ji mirwa a matazak a tao o tao am ji macikaop do italamozong na ni Ama ta do to a tao."""
JHN,3,4,"Maniring si Niketemo ji Yeso am, ""Makongo so wanjin o rarakeh rana mangay pa matazak a tao. Manngwa, meysinaoli pa malikey ahanasen da?"" "
JHN,3,5,"Maniring si Yeso am, ""To ko na macitangayan jimo am no jya nimalikey o tao do ranom a kano Seyzi am ji macikaop do italamozong na tao ni Ama ta do to. "
JHN,3,6,O nimapodpod do tao am tao saon am. Am no si mapodpod o tao do Seyzi na ni Ama ta do to am manoyong o akman sang a anak na ni Ama ta do to. 
JHN,3,7,Ji mo ngyakan o kapanci ko no katazak mo a tao an. 
JHN,3,8,"Na to ngonongonongi o na pabzotan sya no pagpag. No nyo mamizing o na pavyoten a pagpag am nyo jyatenngi o na kapwan. Nyo jyatenngi o na angayan. O nimapodpod do Seyzi am akman sang an."""
JHN,3,9,"Maniring si Niketemo am, ""Ta to na akmani so sang!"" "
JHN,3,10,"Maniring si Yeso am, ""Imo am ka mangnanao do Isedi a tao. Manngwa, tolang ori a ji mo a tenngi a vazay? "
JHN,3,11,To ko na macitangayan jimo am o namen katenngan a kano namen nimacita o namen patwawen. Am yanyo ji ngapa o yakman sang a yanamen patwawen. 
JHN,3,12,O yako ipanci jinyo a vazay do karawan am nyo ji nganoyngi. No si ipanci ko jinyo o vazay do teyngato am jyabo kanoyong nyo jya. 
JHN,3,13,"Abo pa o tao a nimangay do teyngato. O Nipamnekan na ni Ama ta do to a tao am ori o nimapo do teyngato."" "
JHN,3,14,"Maniring pa si Yeso am, ""No kakwa pa am nimapatnek si Moyse do kayo so nipariparing da mavowaw do kabwan no nihakawan no tao. So icyakman ko sang a Nipamnekan na ni Ama ta do to a padketen da do kayo a patneken no makwa. "
JHN,3,15,So ikamimin no omanoyong jyaken a tao a makahap so to meyyonong a ikavyay no pahad da. 
JHN,3,16,"Yatey rako na karilawan no tao do karawan ni Ama ta do to. Mangay do na veyvowen a Anak na o yana nitoro. So ikamimin da no omanoyong jya tao a ji rana meydednai no peyoyaoyyan na ni Ama ta do to, ta mahap da rana o to meyyonong a ikavyay no pahad da. "
JHN,3,17,Ta o nitovoyan na so Anak na do teyrahem am beken a pasingsingtan na o tao do teyrahem. Ta patazadangen na sira do teyngato.
JHN,3,18,"""Omanoyong do Anak ni Ama ta do to a tao am ji na mancyan sira meyraraten. O ji nganoyong jya am ori o ipanci na amyan so raraten. Ta ji da nganoyngi o veyvowen na Anak ni Ama ta do to. "
JHN,3,19,"O Anak ni Ama ta do to am akmey zezak a nimai do teyrahem a amzezak so tao do karawan. Am ji dakzan no tao o kazngangan, ta ikeykakza da pa o kasarisaryan. Ta meyraraten pa sira. Ori o peypeypangayan no na pancyan nira a meyraraten. "
JHN,3,20,"O meyraraten a tao am ikaoya da o mazngang. Am ori o ji da macisngeni do kazngangan, ta ikanyahey da o kapakateneng da jira meyraraten. "
JHN,3,21,"Am o apya so icicirawat a ji meyraraten a tao am ikakza da o kazngangan a mapatwaw so apya vazay da do kownot da ji Ama ta do to."""
JHN,3,22,Mavitos ori am meypangay si Yeso a kano macinanao jya do Yotay. So niseysan da dang so makanateng so araraw a manaktak so tao. 
JHN,3,23,"Akman sang si Yowani, ta manaktak do meyngaran so Aynon a masngen do Saleng, ta arako do dang o ranom. So ikaro no tao a mangay jya kataktak na jira. "
JHN,3,24,No kano nang am ji da pa nipteng si Yowani.
JHN,3,25,Tatasa ka macinanao ji Yowani o macinekanekad do asa ka tao do Yotay. O ikazyak da am kataktak do tao. 
JHN,3,26,"Maniring sira ji Yowani am, ""Mo pa manakem, mo Mangnanao, o mina kararay mo do Yotan a ayo asyo, a ipeylimwang mo so ngaran asyo? Ta iya rana am yamanaktak sicyaikwaya. Da karo no tao a yamangay komala sya."" "
JHN,3,27,"Maniring si Yowani am, ""No abo si Ama ta do to a omoyat do tao am abo do tao o makapakavos so vazay. "
JHN,3,28,Kamo mamimin a makateneng jyaken a beken a Misayya. Ta nipanci ko na jinyo. Ta yaken rana am nitovoy na yaken ni Ama ta do to a meywadwad so rarahan na. 
JHN,3,29,Akman so meysinmo a tao. No mapasakay o tao am masaray sira o kagagan na makamizing sya. Am o nitomamtamek jya tao o angayan no mavakes ang. Yaken rana am yako akman so kagagan na yatey masaray a makamizing sya. 
JHN,3,30,"Mangay o kapeyparo da no tao a mangay amrapong si Yeso. Mangay o kapeypapereh no tao a omanod jyaken."""
JHN,3,31,O nimapo do teyngato am to na pa meyhavasi o makakaday do karawan. O nimapo do karawan am teyrahem o malavat na. Am o apo do teyngato am to na pa meyhavasi o makakaday. 
JHN,3,32,Patwawen na o nimacita na kano nimamizing na. Am to da nazibwan no tao o nanao na. 
JHN,3,33,Am o mahap so nanao na tao am pacyanoyngan da si Ama ta do to a tey manoyong. 
JHN,3,34,O nitovoy ni Ama ta do to o mapatwaw so ciriciring na ni Ama ta do to. Ta oyatan no Seyzi. 
JHN,3,35,O Ama na am marilaw no Anak na. So na nitorwan no makakaday jya a italamozong na. 
JHN,3,36,"Omanoyong do Anak na am mahap na o to meyyonong a ikavyay no pahad na. O ji nganoyong do Anak na am abo jya o ikavyay no pahad na, ta meydedna jya o peyoyaoyyan na ni Ama ta do to."
JHN,4,1,Mamizing da no tao a macyagom do Vadisay si Yeso a manara so macilocilolo jya a kapakamizing da sya arwaro pa so nitaktakan a kani Yowani. 
JHN,4,2,"Am beken a si Yeso o manaktak, ta o macinanao jya am ori o manaktak. "
JHN,4,3,"Mamizing na ni Yeso o akman sang a ciring am karwan na rana do Yotay a kangay na rana do Cyadidi, "
JHN,4,4,a kapeyliktaw na do Samadiya.
JHN,4,5,Makaranes do Samadiya am amyan dang so asa ka ili a meyngaran so Siha. O ili rana ori am masngen ori do hakawan ni Yoseyvo a nyamoon na ji ama na a meyngaran so Yakebo. 
JHN,4,6,"Amyan dang o atbod a imong na ni Yakebo no kakwa. Ikongo do nimazikna si Yeso a omalam, am ori o nilisna na do katangked no atbod ang. No kano nang am akmey meyigen o araw."
JHN,4,7,"Amyan so Samadiya mavakes a mangay tomavo. Maniring si Yeso jya am, ""Ney pa dang so ranom a inomen ko."" "
JHN,4,8,O macinanao jya am nimangay sira manazang so kanen da do ili. 
JHN,4,9,"Maniring o mavakes am, ""Imo am tao do Yotay ka. Yaken am tao do Samadiya ko. Ikongo o mo to macyami jyaken so ranom."" (O tao do Yotay a kano tao do Samadiya am ji sira masyakan so kanekanen.) "
JHN,4,10,"Maniring si Yeso am, ""No mo katenngan o itoro na jimo ni Ama ta do to a mo kapakateneng do yamacyami jimo so ranom am ka ji mapasyasi jya. Ji na mantan imo so to meyyonong a ikavyay no pahad mo a ranom a."""
JHN,4,11,"Maniring o mavakes am, ""Mo kahakay, yamarahem o tovong eya a yabo o tatano mo. Makongo ka mangap so to meyyonong a ikavyay a ranom. "
JHN,4,12,"O tovong rana ya am nyamoon namen ji Yakebo a inapo namen. Sira rana am nimamimin sira asa ka vahay a kano vinyay da a niminom so ranom do jya. Manngwa, ka mahamahama pa ka nya?"""
JHN,4,13,"Maniring si Yeso am, ""O amyop so ranom eya am mawaw pa sira. "
JHN,4,14,"Am o amyop so itoro ko a ranom am to sira meyyonong a ji rana awaw. O itoro ko jya ranom am akmey atbod do onowned na a komalangboy. So ikanoyong na makahap so to meyyonong a ikavyay no pahad na."" "
JHN,4,15,"Maniring o mavakes am, ""Mo kahakay, itoro mo jyaken o ranom mo ori an, kato ko meyyonongan a jyawaw a kaji ko na ngayyan do jya tomavo."""
JHN,4,16,"Maniring jya si Yeso am, ""Angay pancyaney o kahanghangan mo a kai nyo do jya."" "
JHN,4,17,"Maniring o mavakes am, ""Yabo kahanghangan ko."" Maniring si Yeso am, ""Yamanoyong na kabo no kahanghangan mo. "
JHN,4,18,"Am imo rana am yalalima rana sira o kahanghangan mo. O katovong mo sicyaikwaya am beken a meyngongyod a katovong mo do vahay. Yamanoyong o ciring mo jyaken."""
JHN,4,19,"Maniring o mavakes am, ""Mo kahakay, ko imo citahen eya am ala panoyonoywan na imo so ciring ni Ama ta do to. "
JHN,4,20,"O ineynapo namen a Samadiya am niraralay da si Ama ta do to do tokon eya. Am kwan nyo a tao do Yotay am do Yelosaleng o raralayan ni Ama ta do to."""
JHN,4,21,"Maniring jya si Yeso am, ""Mo kavakes, anoyngan mo yaken. No si marateng rana o araraw na am jyabo rana o tao a mai do tokon eya kado Yelosaleng a amraralay ni Ama ta do to a. "
JHN,4,22,Inyo rana tao do Samadiya am nyo jyatenngi o yanyo iraralay. Yamen a tao do Yotay am namen katenngan o namen iraralay. Ta o mapatazadang so tao a mangay do teyngato am apo do tao do Yotay. 
JHN,4,23,So na ikanoyong sicyaikwaya yanimakaranes. O manoyong a omraralay ni Ama ta do to a tao am oyatan no Seyzi o onowned na omraralay ni Ama ta do to. Ta o akman rana sang a tao am isaray na ni Ama ta do to. 
JHN,4,24,"Jyakman so tao si Ama ta do to a amyan so kataotao. Am ori o iyapo na do Seyzi no omoyat do tao a manoyong a omraralay ni Ama ta do to."""
JHN,4,25,"Maniring o mavakes jya am, ""Ko katenngan na kai no Misayya. No si mai ori am miminen na o vazay a ipanci jyaten."" "
JHN,4,26,"Maniring si Yeso am, ""Yaken o mo ipanci ang. So na ika iya no yamacisirsiring jimo."""
JHN,4,27,"Mai rana sira o macinanao ji Yeso am macita da si Yeso a macisirsiring do asa ka mavakes. Am ori o nyeyyakan da nya. Am abo o asa ka tao jira a manci nya do mavakes so, ""Ikongo mo icyakza."" Abo jira o manci nya ji Yeso so, ""Ikongo mo sirsirngan sya."" "
JHN,4,28,Iptad na no mavakes o peraranom na kangay na rana do ili a manci nya do aro a tao. 
JHN,4,29,"Maniring am, ""Citahey kamo o yasa ka tao a yato mimin so mina vazay ko a yapatwawen. Ala Misayya o ito."" "
JHN,4,30,Karahan am karwan da o ili da no aro a tao a mangay tomita si Yeso.
JHN,4,31,Meyratateng am gacigatan da si Yeso no macinanao jya a omoran do velek na. 
JHN,4,32,"Maniring si Yeso am, ""Yana myan so kanen ko, am nyo jyatenngi ori."" "
JHN,4,33,"Maniring sira do ipeykalakalavaten da am, ""Ala yamyan so tao a yanimanta nya so kanen na an?"" "
JHN,4,34,"Maniring si Yeso jira am, ""O kanen ko am onotan ko a pakavosen o vazay no yanitomovoy jyaken. "
JHN,4,35,"No kamo maniring am, 'Yamakapat rana vehan a yakapanlangi.' Am to ko na macitangayan jinyo am cita kamo pala o nihakawan nyo a yarana mazako. Jyapiya rana ori a langin a. "
JHN,4,36,"O mapanop so tao a omanoyong do nanao ko am arako o nakem ko jya. Sira rana omonot do nanao ko am mahap da o to meyyonong a ikavyay no pahad da. Katonodan no nang o amhakakaw a tao. Ta o pamowahen no asa ka tao am macivonong sira o karwan tao. So ikanoyong da tey masaray a tomaham do nihakawan da. Akman so meylimwang no ciriciring na ni Ama ta do to a kano omanop so tao a omanoyong jya an, ta tey masaray sira an. "
JHN,4,37,"O ciriciring da no tao no kakwa am, 'Pamowahen no asa ka tao. Macivonong sira o tao do nihakawan na.' So ikatey manoyong no akman sang a ciring da. "
JHN,4,38,"Ko inyo ipanoyon a yamangay omlangi so beken a zikna nyo. Am manoyong kamo a macivonong do zikna da no tao."""
JHN,4,39,"Aro do ili ang o niomanoyong rana ji Yeso. Ta maniring o mavakes do aro a tao am, ""Na to mimina rana o mina vazay ko a yapatwawen."""
JHN,4,40,Macita da no aro a tao do Samadiya si Yeso am gacigatan da macisan jira. Ori o nisan na dang so kadwa araw. 
JHN,4,41,Nikarapan o tao a omanoyong do nanao na ni Yeso. 
JHN,4,42,"Ta maniring sira do mavakes am, ""Beken a ciring mo an o namen ipanganoyong rana sicyaikwaya. Ta namen nipacimatan a yaniomamizing so ciring na. Am ori o namen anoyngan rana jya a mapatazadang so tao do karawan."""
JHN,4,43,Kadwa araw si Yeso a nimisan dang a kangay na rana do Cyadidi. 
JHN,4,44,Nipanci na rana ni Yeso no kakwa o kaji da panadnadan so panoyonoywan na so ciring ni Ama ta do to no macikeylyan jya. 
JHN,4,45,Am makaranes si Yeso do Cyadidi am aro tao a somaray nya. Ta no kangay da do Yelosaleng a macipamaring so kanen do Iyeci am nimacita da o vazay na.
JHN,4,46,Meysinaoli si Yeso do Cyana a macinapnap do Cyadidi. Do dang rana am nipeyvaliw na so ranom a potaw cyo. Am amyan so asa ka meynakem a tao. O anak no nang am meyngen do Cyapaynong. 
JHN,4,47,Mamizing na si Yeso a nimakaranes rana do Cyadidi apo do Yotay am mangay ji Yeso a manci nya a mangay do Cyapaynong a omiwakwak do anak na a toda jyangangay so inawan. 
JHN,4,48,"Maniring si Yeso jya am, ""No si macita nyo o vazay a yongkad no kayapo ko ji Ama ta do to am, ori o ipanganoyong nyo."" "
JHN,4,49,"Maniring o meynakem a tao ori am, ""Mo kahakay, macihza ka pa jyaken do yana ikavyay pa no anak ko."" "
JHN,4,50,"Maniring si Yeso jya am, ""Angay rana. Ta yarana nimapya o anak mo."" So nyanoyngan na rana no tao ang do ciring ni Yeso a mangay rana."
JHN,4,51,"Amyan pa do rarahan am masinmo na rana o lamlamsoy na. Maniring sira do meynakem a tao am, ""Yapya rana o anak mo."" "
JHN,4,52,"Karahan am pacicin na sira. Maniring am, ""No kango o kapya na no anak ko."" Maniring sira am, ""Ikasa na vatvatek no kakyab do makoyab am nimacipinda dang o kaji na rana paingwatan sya."" "
JHN,4,53,"Naknakmen na am todey meyyangay o cinapya na no kapacisirsiring na jya. Ta maniring si Yeso jya no kano nang am, ""Yapya rana o anak mo."" Am ori o nipacipindan no kanoyong da na jya nira ori a asa ka vahay. "
JHN,4,54,O vazay rana ori am ikadwa na no vazay ni Yeso do Cyadidi no kapo na do Yotay a yongkad no kayapo na ji Ama ta do to.
JHN,5,1,Makanateng so araraw am macinao do pamarmarngan da so kanen no tao do Yotay o yangay na ni Yeso do Yelosaleng. 
JHN,5,2,Amyan do Yelosaleng so ngaranan da Pazezevngen no kagling. Am amyan do siri na so meybebneng a ranom. O ingaran da jya no Sipolay a tao am Peyseta. O livolivon no meybebneng a ranom am meykalima o tezantehed do dang. 
JHN,5,3,O tezantehed rana ori am meycyeyreyray sira dang o meykeyngeyngen a tao. Sira rana ori am amyan jira ang so mavota kano ji makakalam a kano ji makapeygonagonay a tao. [Sira rana ori am panalahen da o kapeygonagonay no ranom. 
JHN,5,4,Ta o tinsi ni Ama ta do to am mangay na gonagonain o ranom ang. Anoyngan da o kato na rana apyan no ingingnen no ney manma a somivoz do ranom ang.]
JHN,5,5,Amyan dang so asa ka tao a nimeyngen so wao so ikasikapat (38) so awawan. 
JHN,5,6,"Macita na ori ni Yeso a ji meyvangon am katenngan na o kownay na rana nimeyngen. Maniring jya am, ""Kokay. Mo ikakza o kavonas rana no ingingnen mo an?"" "
JHN,5,7,"Maniring o meyngen a tao ori am, ""Mo kahakay, no kapeygonagonay no ranom am yabo yamarilaw nyaken a yamapangay jyaken do ranom. Yako naknakmen o yako kagonagonay so peyvongvongwan ko a somivoz do ranom am yarana myan so tao a yanimanmanma pa ka nyaken a nisomivoz."" "
JHN,5,8,"Maniring si Yeso jya am, ""Tanek rana kahap mo na so atpil mo a omalam."" "
JHN,5,9,"Makarahan am jya nimeyyahahay a mapya o tao ang, kahap na rana so atpil na omalam rana. No kanang am nimacinao do araraw no ipeywalam no tao. "
JHN,5,10,"Maniring sira o panipanirsirngen no tao do Yotay do nimapya rana tao ori am, ""Sicyaraw eya am ipeywalam no tao. So ji mo ngapi so atpil mo."" "
JHN,5,11,"Maniring am, ""Yamaniring jyaken o tao a niomiwakwak jyaken am, 'Ahap rana o atpil mo a kangay mo rana.'"" "
JHN,5,12,"Maniring sira am, ""Sino o yanimanci nimo a yamahap so atpil a mangay rana."" "
JHN,5,13,Am ji na tenngi no nimapya rana a tao ang o niomiwakwak jya. Ta nikarwan na rana sira o aro a tao do dang ni Yeso. 
JHN,5,14,"Mownay am masinmo ni Yeso o tao a nikeywakwakan rana do rako a panaralayan. Maniring jya am, ""Yaka na manoyong a yapya rana. Ji mo na peyneynama o kapeyraraten mo. Ta arakorako pa o alalaw a mangay jimo."" "
JHN,5,15,Karahan am mangay rana o tao ori a manci nya do tao do Yotay o mina keywakwak na jya ni Yeso. 
JHN,5,16,Nimacipinda no kano nang o kapacioya da rana ji Yeso do kato na mangiwakwakan do ipeyweywalam no tao. 
JHN,5,17,"Maniring si Yeso jira am, ""Yato meyvazay si Ama. So ko to nginarai sya."" "
JHN,5,18,"To da na mamneki no tao do Yotay o kawakwak da si Yeso do kapakamizing da so ciring na. Ta ji na ngahapa o icicirawat da, do kaji meyvazayan do ipeyweywalam no tao. Maciyoman pa o kapakamizing da so ciring na manci no kapeyyama na si Ama ta do to a mapakto so kataotao na ji Ama ta do to."
JHN,5,19,"Maniring pa jira si Yeso am, ""To ko na macitangayan jinyo am no ko to mangozai o kataotao ko am abo mahap ko a vazay. Am ko na nimacita o vazay ni Ama. Am ori o ko to ngamooni sya peyvazain. O vazay ni Ama na am vazay no Anak na. "
JHN,5,20,"Am yatey rako o aryarilaw na jyaken ni Ama. Yana mamimin o vazay na yana nipacita jyaken, mangay katoro na nya jyaken so arakorako pa vazay a isavasavak nyo. "
JHN,5,21,O vazay na ni Ama mapeyvangon so nimawakwak a tao am akman ko sang a to mangozay do nakenakem ko a omvyay so tao. 
JHN,5,22,"Beken a si Ama o mapacici a mapeykapyapinpin so tao. Ta na nitoro rana jyaken o oyowyat a mapacici a mapeykapyapinpin so tao do karawan, "
JHN,5,23,mangay kazwazway da jyaken no tao do karawan. Akman sang si Ama a azwazwain da. Am o to nazibo nyaken a Anak na ni Ama am akman sang si Ama a da to nazibwan. 
JHN,5,24,To ko na macitangayan jinyo am omamizing so ciring ko a tao a omanoyong do yanitomovoy jyaken am mahap na o to meyyonong a ikavyay no pahad na. So ikanoyong na ji na meydednai no peyoyaoyyan na ni Ama ta do to. Ta nimaliklik na rana o apwa kawakwakan no pahad na.
JHN,5,25,"""To ko na macitangayan jinyo am oya rana o araraw na. So na rana ikanoyong a yarana nimakaranes no ipakamizing da so ciring ko no kabwan na pa no to meyyonong a ikavyay no pahad da a tao. Am o mahap so ciring ko o makahap so to meyyonong a ikavyay no pahad da. "
JHN,5,26,Si Ama ta do to o yapwan no to meyyonong a ikavyay no pahad no tao. So icyakman na sang no Anak na. 
JHN,5,27,Na nitoro jyaken ni Ama ta do to o oyowyat a yamapacici a mapeykapyapinpin so tao. Ta yaken rana am Nipamnekan na ni Ama ta do to a tao. 
JHN,5,28,"Ji nyo ngyakan, ta no marateng rana o araraw am mamimin sira o nibobo a tao a makamizing so ciring ko, "
JHN,5,29,a kapeyvangon da do heseb da. O apya so mina vazay no kamavyay da pa am mavyay sira a kapacitovong da rana ji Ama ta do to do teyngato. O nimeyraraten no kamavyay da pa am peyvangonen ko sira kapanci ko no raraten da.
JHN,5,30,"""Abo angangayan ko ya no si to ko mangozai o nakenakem ko. Ko to mangozai o ciring na jyaken ni Ama ta do to a mapacici a mapeykapyapinpin so tao. So na ikanoyong no ko ahahapan sya. Ta ko ji mangozai o nakenakem ko do kataotao ko, do ko kahap so vazay no yanitomovoy jyaken. "
JHN,5,31,No si ipeylimwang ko o kataotao ko am ji makanet ori a ipanop so tao. 
JHN,5,32,Am na keyyan no yameylimwang nyaken. So ko pakatenngan do na kanoyong no ciring na yamacyanoyong jyaken. 
JHN,5,33,Nimanovoy kamo so tao a mangay ji Yowani. So nipakamizngan nyo so ciring na meylimwang no manoyong a ciring na jyaken. 
JHN,5,34,Ko ji ngakzeba o keyyan no tao a macyanoyong jyaken. O ko pakalavatan so mina vazay ni Yowani am ipakateneng nyo jyaken a kapakahap nyo rana so to meyyonong a ikavyay no pahad nyo. 
JHN,5,35,Kapalangayan no zampo si Yowani a amlila maniray. Am ji meyyonownay o sarayan nyo no zezak na. 
JHN,5,36,Am patwawen ko pala o makdekdeng pa vazay ko a kano mina ciring ni Yowani. O vazay rana ori am nitoro na jyaken ni Ama a pakavosen ko. O vazay rana ori am yongkad ko ori a nitovoy ni Ama. 
JHN,5,37,Na ipeylimwang yaken ni Ama a nitomovoy jyaken. Abo pa jinyo o nimakamizing so ciring na. Abo pa jinyo o nimakacita so moing na. 
JHN,5,38,O nyo ji mapeyyani so ciriciring na do onowned nyo am nyo ji nganoyngi o yana nitovoy a yasa ka tao. 
JHN,5,39,O nyo ipeyvilang a Seysyo am nyo naknakmen o nyo kapakahap do dang so to meyyonong a ikavyay no pahad nyo. Am na malavat no Seysyo am yaken. 
JHN,5,40,Am yatey masalit o onowned nyo a yaji nganoyong jyaken a yamanta ninyo so to meyyonong a ikavyay no pahad nyo.
JHN,5,41,"""Ko jyakzan o da kazwazway jyaken no tao. "
JHN,5,42,Ko katenngan o onowned nyo a yajyakza ni Ama ta do to. 
JHN,5,43,O ko nyai do teyrahem eya am nakenakem na ni Ama. Am nyo ji ngonoci yaken. Am o yamacitarek a tao a yamangozay do ngaran da am nyo onotan. 
JHN,5,44,Nyo ikeykakza pa o da kazwazway jinyo no kadwan jinyo. Nyo jyakzan o azwazway a yapo ji Ama ta do to. Ori o yanyo ji nganoyngi jyaken. 
JHN,5,45,Ji nyo mancyan o ka yaken no mapatwaw so raraten nyo do tangain ni Ama ta do to. Ta o iwawalam ni Moyse yanyo pangozayan am ori o yamapatwaw so raraten nyo. 
JHN,5,46,No si anoyngan nyo si Moyse am akman kamo sang a omanoyong jyaken. Ta o ciriciring na yadomket do Seysyo am yaken na paingan sya. 
JHN,5,47,"No nyo ji nganoyngi o ciriciring na ni Moyse a yadomket do Seysyo am makongo kamo a omanoyong jyaken."""
JHN,6,1,Karahan am meypangay si Yeso do katovangan na no rako a meybebneng a ranom a meyngaran so Cyadidi. O ikadwa no ngaran no nang am Tipilyo. 
JHN,6,2,Macita da no aro a tao si Yeso a nimangiwakwak so tao am onotan da. 
JHN,6,3,Mangay si Yeso a kano macinanao jya do tokon a mawalawalam do dang. 
JHN,6,4,No kanang am masngen rana o kapamaring da so kanen no tao do Yotay do Iyeci. 
JHN,6,5,"Macita ni Yeso o aro a tao a mangay jya. Maniring ji Veydipo am, ""Do wanjin pakasazangan ta so kanen no aro a tao ang a ipakan ta sira."" "
JHN,6,6,O peycirngan na sang am ileylamdam na si Veydipo. Ta katenngan ni Yeso rana o ahahapan na sya. 
JHN,6,7,"Maniring si Veydipo am, ""Tana meyvazay ko so kasisi no awan am ji pa makanet a ipanazang so ipakan so aro a tao ito."""
JHN,6,8,"Maniring o asa ka macinanao jya meyngaran so Antele a kakteh ni Simong Pite am, "
JHN,6,9,"""Yamyan jya so asa ka kanakan a yanimeyotwan so yalima ka myanpaw a kano yadwa ka among. Am no si pongden do aro a tao am jyabo kaponged na jira."" "
JHN,6,10,"Maniring jira si Yeso am, ""Pancyan kamo sira amlisna."" Am katamtamkan o yanan da. Karahan am mamimin rana sira amlisna. O vilang da no mahakay am kakaliman a ranaw (5000) sira."
JHN,6,11,"Hapen na ni Yeso o myanpaw a kasaray na nya ji Ama ta do to. Karahan am pongden da rana no macinanao jya do meykalyalipenpen a amlisna tao. Akman sang o among a nivonong da, kapakapya da rana koman. "
JHN,6,12,"Mabsoy rana sira am maniring si Yeso do macinanao jya am, ""Peykakasa kamo na o atda da. Ta ingbeywan."" "
JHN,6,13,Karahan am peykakasahen da na o atda da do alima ka myanpaw ang. Peysinsinmowen da o ji da nimimina am nipno da o adwa so ikarwa a yala. 
JHN,6,14,"Macita da o mina vazay ni Yeso a yongkad no kayapo na ji Ama ta do to am maniring sira am, ""Oya saon o da ipanci a yamai do teyrahem a panoyonoywan na so ciring ni Ama ta do to."""
JHN,6,15,Katenngan na ni Yeso sira toda ji ngamaog sya a panirsirngen da. Am ori o nikaveyvow na nimangay do tokon a tomayo nira.
JHN,6,16,"Maseyrem rana am mangay sira o macinanao jya do rako a meybebneng a ranom, "
JHN,6,17,a kasakay da do tataloran a mangay do katovangan na ili a meyngaran so Cyapaynong. Mahep rana no kano nang am ji pa nimakaranes si Yeso jira. 
JHN,6,18,Makarahan am to na nangsangan. To rana maciralay o paopaong na. 
JHN,6,19,Amyan sira do karakwan no rako a meybebneng a ranom a mangaod o macinanao jya am macita da si Yeso a omalam do ranom a meypasngen jira. Macita da am manyahey sira. 
JHN,6,20,"Maniring si Yeso jira am, ""Ji kamo anyahey, ta yaken."" "
JHN,6,21,Karahan am masaray sira mapazagpit si Yeso do tataloran da. So ji da nimeyyahahai a makaranes do angayan da hevek.
JHN,6,22,Ikadwa na araw am katenngan da no aro a tao si Yeso a jya nimacihza do macinanao jya. Ta nimacita da si Yeso a jya nimacikavang jira do tataloran no kakaod da sya no macinanao jya. Ta asa o tataloran a nimacita da do dang. 
JHN,6,23,Amyan so nimapo do Tipilyo a tataloran a manbong do masngen do nyahapan na ni Yeso so myanpaw a isaray ji Ama ta do to a nibsoyan na so aro a tao. 
JHN,6,24,Katenngan da no aro a tao o kabo ni Yeso a kano macinanao jya am mavang sira do tataloran a mangay do Cyapaynong a komala sya.
JHN,6,25,"Makala da si Yeso no aro a tao do katovangan no rako a meybebneng a ranom am maniring sira jya am, ""Mo Mangnanao, no kango kai mo do jya."" "
JHN,6,26,"Maniring si Yeso am, ""To ko na macitangayan jinyo am o nyo kalan jyaken am beken a nyo kanimakacita so ko nipatwaw a yongkad do kanimapo ko ji Ama ta do to an. Ta nyo kakzeben o nyo kabsoy. "
JHN,6,27,"Taosya o kaziknan nyo no ji mamayok a kanekanen. Ta apyapya pa o kaziknan nyo no kanen a yapwan no to meyyonong a ikavyay no pahad nyo. O kanen rana ori am yaken o yatomoro nya jinyo. Ta yaken a Nipamnekan na ni Ama ta do to a tao o tomoro no akman sang jinyo. Ta yarana amyan jyaken so oyowyat na ni Ama ta do to. Ori rana am yongkad na no yanitomovoy jyaken."""
JHN,6,28,"Maniring sira am, ""Makongo namen a kanoyong namen a mahap so vazay na ni Ama ta do to."" "
JHN,6,29,"Maniring si Yeso am, ""O na kakzeben jinyo a vazay nyo ni Ama ta do to am anoyngan nyo yaken a nitovoy na ni Ama ta do to."" "
JHN,6,30,"Maniring sira am, ""No komwan am patwaw pala so yongkad mo a nimapo ji Ama ta do to. Ta ori o anoyngan namen jimo. "
JHN,6,31,"Nikoman sira o ineynapo namen so mana do kabwan no nihakawan no tao. Akman so ciring do Seysyo. Ta maniring am, 'Nimapakas so kanen a apo do teyngato a nyakan da.'"""
JHN,6,32,"Maniring si Yeso jira am, ""To ko na macitangayan jinyo am jya nimapakas so kanen si Moyse, ta o apo do teyngato a kanen am si Ama ta do to o nitomoro nya. "
JHN,6,33,"O kanen rana yana nipakas ni Ama ta do to a yapo do teyngato am yapwan no to meyyonong a ikavyay no pahad no tao do karawan."" "
JHN,6,34,"Maniring sira am, ""Mo kahakay, inaoy si masangib mo a itoro jyamen o akman sang a kanen."""
JHN,6,35,"Maniring si Yeso jira am, ""Yaken rana am akma koy kanen a ikavyay no pahad nyo. O mai jyaken a tao am to meyyonong rana jyakcin. Omanoyong jyaken am to meyyonong a jyawaw. "
JHN,6,36,Nipanci ko na jinyo. Nimacita nyo na yaken am nyo ji nganoyngi yaken. 
JHN,6,37,O pasngenen na jyaken ni Ama a tao am anoyngan da yaken a onotan. O mai jyaken a tao am ji ko likoji sira. 
JHN,6,38,Ta yaken rana am ko apo do teyngato. So ko ji to mangozai do nakenakem ko. Ta ko pangozayan o nakenakem no yanitomovoy jyaken. 
JHN,6,39,O nakenakem no yanitomovoy jyaken am apzatan ko sira o nipamnekan na ni Ama ta do to a macikaop jyaken. Sira rana ori am avyain ko sira no marateng rana o araraw no kapeykapyapinpin na ni Ama ta do to so tao. 
JHN,6,40,"Ta o nakenakem ni Ama am mahap da o to meyyonong a ikavyay no pahad da no makateneng jyaken a kano omanoyong jyaken a tao, a kapeyvangon ko pa sira no makaranes rana o araraw no kapeykapyapinpin na ni Ama ta do to so tao."""
JHN,6,41,Ikazyak da si Yeso no tao do Yotay do kapeyciring na so kakma ney kanen a apo do teyngato. 
JHN,6,42,"Maniring sira am, ""Beken a oya o anak ni Yoseyvo asyo? Tamo katenngan o inyapwan na. Am ikongo na pancyan no na kapo do teyngato."" "
JHN,6,43,"Maniring si Yeso am, ""Ji nyo a zyakan. "
JHN,6,44,No beken a si Ama a nitomovoy jyaken o yatomirara so tao am abo tao a mai jyaken. O mai jyaken a tao am avyain ko sira no makaranes rana o araraw no kapeykapyapinpin na ni Ama ta do to so tao. 
JHN,6,45,"O ciring da no panoyonoywan na so ciring ni Ama ta do to am, 'Mamimin o tao a vavagan ni Ama ta do to.' Omamizing so nanao ni Ama a mapeyyan sya do onowned na am mamimin sira ori a mai jyaken. "
JHN,6,46,Am abo tao a nimakacita si Ama ta do to. O nimapo ji Ama ta do to am ori o nimakacita sya. 
JHN,6,47,To ko na macitangayan jinyo am omanoyong jyaken a tao am mahap da o to meyyonong a ikavyay no pahad da. 
JHN,6,48,Yaken am akma koy kanen a yapwan no to meyyonong a ikavyay no pahad nyo. 
JHN,6,49,Tana nikoman sira o ineynapo nyo so mana do kabwan no nihakawan no tao am nimawakwak sira. 
JHN,6,50,Am o apo do teyngato a kanen am no kanen no tao am mahap da o to meyyonong a ikavyay no pahad da. 
JHN,6,51,"Yaken rana am akma koy kanen a apo do teyngato a yapwan no to meyyonong a ikavyay no pahad nyo. O koman so kanen eya a tao am mahap da o to meyyonong a ikavyay no pahad da do teyngato. O itoro ko do tao a kanen da am kataotao ko, ta yangay ko inyo no inawan. Ori rana am ipakahap no tao so to meyyonong a ikavyay no pahad da."""
JHN,6,52,"O ciring ni Yeso am nikazyak da no tao do Yotay. Maniring sira am, ""Ikongo a kato na norwan no kataotao na jyaten a kanen ta."" "
JHN,6,53,"Maniring si Yeso jira am, ""To ko na macitangayan jinyo am no si ji nyo nganna o kataotao ko a ji ngyop so rala ko a Nipamnekan na ni Ama ta do to a tao am abo jinyo o to meyyonong a ikavyay no pahad nyo. "
JHN,6,54,O koman so kataotao ko a kano amyop so rala ko am amyan jira rana so to meyyonong a ikavyay no pahad da. No makaranes rana o araraw no kapeykapyapinpin na ni Ama ta do to so tao am peyvangonen ko sira. 
JHN,6,55,Ta o kataotao ko a kano rala ko am manoyong a kanen nyo am yopen nyo. 
JHN,6,56,O koman so kataotao ko a kano amyop so rala ko a tao am macikaop sira jyaken. So ikanoyong ko na macirapa do onowned da. 
JHN,6,57,Yamacikaop jyaken si Ama a yanitomovoy jyaken do teyrahem a yana yapwan no to meyyonong a ikavyay no pahad no tao. So icyakman da sang no koman so kataotao ko a macirapa jyaken so inawan. 
JHN,6,58,"O ko ipanci a kanen a apo do teyngato am ji meyyangay a kano nyakan da no ineynapo nyo a mana. Ta nimawakwak sira a yanikoman so sang. Am o koman so kanen a apo do teyngato am mahap da o to meyyonong a ikavyay no pahad da."""
JHN,6,59,O ciring rana ori am ciring ni Yeso no kapangnanao na do peyneynozyan do Cyapaynong.
JHN,6,60,"Mamizing da ori no macinanao jya am maniring sira am, ""Asyo nanao eya a yajyazab. Sino makateneng do dang."" "
JHN,6,61,"Katenngan ni Yeso sira mazyak nya am maniring jira am, ""Nyo ikarahet o ciring ang? "
JHN,6,62,Mangay kapeyzokab nyo nyaken si macita nyo yaken a Nipamnekan na ni Ama ta do to a tao a meysinaoli do teyngato. 
JHN,6,63,O yamanta no tao so to meyyonong a ikavyay no pahad na am Seyzi. So ikabo no oyowyat no tao a ipakahap sya. O ko ipanci jinyo a ciriciring am apo do Seyzi na ni Ama ta do to. Ori rana am ikavyay ori. 
JHN,6,64,"Am yamyan jinyo so yaji manganoyong a tao."" O peycirngan na sang ni Yeso am nimeycicinda o kapakateneng na do ji manganoyong a tao a kano manazang nya a tao. "
JHN,6,65,"Maniring am, ""Ori o ko peycirngan so, 'No beken a si Ama ta do to o yatomirara sira am abo tao a mai jyaken.'"""
JHN,6,66,Nimacipinda no kano nang o kapeymakaro da jya rana no aro a tao a ji rana nganop sya. 
JHN,6,67,"Maniring do rarwa so ikakarwan a macinanao jya am, ""Manngo kamo. Akman kamo sira ori a mangay rana an?"" "
JHN,6,68,"Maniring si Simong Pite am, ""Mo Panirsirngen, imo saon na yanan no nanao no to meyyonong a ikavyay no pahad namen. Sino pa o pacilolwan namen. "
JHN,6,69,"Namen anoyngan o yamo kanimapo ji Ama ta do to a ji meylimoteng so onowned."" "
JHN,6,70,"Maniring si Yeso am, ""Ko inyo nipamnekan a yararwa so ikakarwan am yamyan jinyo so yasa ka tao a yana italamozong ni Satan."" "
JHN,6,71,O ciring rana ori am pakacirngen na ni Yeso do tao do Isecyadi a anak ni Simong a meyngaran so Yota. Iya rana am ikararwa da so ikakarwan a omanam pa o kapanazang na ni Yeso.
JHN,7,1,"Makarahan am nilivolivon ni Yeso o peycyeylilyan na do Cyadidi. So ji na rana kei no kangay na do Yotay, ta naknakmen da no tao do Yotay si Yeso a zakaten. "
JHN,7,2,Makeykai rana o ipamarimaring da so kanen no tao do Yotay do kapakanakem da so ineynapo da a nimeyvahay do sarwap no kakwa pa am 
JHN,7,3,"maniring sira wari na ni Yeso jya am, ""To mo na ngaroi do jya kangay mo do Yotay, ta pakacittan da no macilocilolo jimo dang so vazay mo. "
JHN,7,4,"No kakzeben o kapakateneng da do kataotao no tao am ji naywa o vazay. No si manoyong o kapeyvazay mo so mapeyzokab a vazay am patwawen mo do karwarwan no tao. Ta ori o ipakateneng da jimo no aro a tao."" "
JHN,7,5,O ikakman da sang da wari na am ji da pa nganoyngi si Yeso. 
JHN,7,6,"Maniring jira si Yeso am, ""Beken a araraw na pa ya no kapatwaw ko so vazay ko. Am inyo am apya jinyo. "
JHN,7,7,"Ji da macioyai inyo no tao do karawan. Am pacioyyan da yaken, ta ji ko nitayo o ciring ko jira do raraten da. "
JHN,7,8,"Angay kamo a mamaring so kanen. Jyabo kangay ko sicyaikwaya. Ta beken a araraw na pa ya no yangay ko."" "
JHN,7,9,Mateyka ni Yeso o ciring na ipanci jira am todavezed pa do Cyadidi.
JHN,7,10,Mangay rana sira wari na ni Yeso am mangay macipamarimaring so kanen si Yeso. Am ji mapacita do tao. 
JHN,7,11,No kapamaring da so kanen no tao do Yotay am nimakapya sira komala si Yeso. 
JHN,7,12,Tatasa o meyyahhahes do aro a tao a mazyak ni Yeso. Amyan so manci nya apya. Amyan so manci nya yamanlita so tao. 
JHN,7,13,"Am ji dadkeci do karwarwan no tao a patwawen o apya vazay na, ta ikanyahey da o panipanirsirngen da no tao do Yotay."
JHN,7,14,Ji pa ngavos o ipamaring da so kanen am mangay si Yeso do rako a panaralayan a mangnanao so tao. 
JHN,7,15,"Isavasavak da no panipanirsirngen da no tao do Yotay. Maniring sira am, ""Asyo o tao eya yateywara so ciring a yajya nimeyvatvatek asyo."" "
JHN,7,16,"Maniring si Yeso am, ""Beken a monganay jyaken o yako ipangnanao, ta yamonganay ori do yanitomovoy jyaken. "
JHN,7,17,"No manoyong o tao a mangononong do apyahen ni Ama ta do to am katenngan na o ka yaken na, ka si Ama ta do to no nanao. "
JHN,7,18,O mapagaz so ciring do kataotao na am manoyong o akman sang a mapazway. Am o tao a makza no kazwazway da so nimapahanhan sya am manoyong o akman sang a jyalas. 
JHN,7,19,"Si Moyse rana am nitoro na jinyo o iwawalam ni Ama ta do to. Am yabo jinyo o yamanoyong a yamangozay jya. Ikongo nyo naknakman so nyo kawakwak jyaken."""
JHN,7,20,"Maniring sira o aro a tao am, ""Ka kovotan eya an? Sino yamwakwak jimo."" "
JHN,7,21,"Maniring si Yeso am, ""Ipisa ko pa nimeyvazay so rako a vazay do ipeywalam no tao am niyak nyo. "
JHN,7,22,"Am nipanci na inyo ni Moyse a amyongkad do kataotao nyo. Am beken a nimapo ji Moyse o kayongkad do kataotao, ta nimapo do ineynapo nyo. Ta yanyo yongkadan o ananak nyo do yaipeywalam no tao. "
JHN,7,23,"No si myan so tao a amyongkad do anak na do ipeywalam no tao, do kahap na so iwawalam ni Moyse am ikongo nyo oyyan nyaken no yako mangiwakwak so tao do ipeywalam no tao. "
JHN,7,24,"Iptad nyo na o kapanci nyo nyaken a meyraraten a tao. Ta to nyo na peyyana do onowned nyo o kapya na, karahet na no vazay ko."""
JHN,7,25,"Maniring o tatasa ka tao do Yelosaleng am, ""Beken a oya o yada naknakmen eya wakwaken asyo? "
JHN,7,26,Asyo yabo tao a yamwoya nya. Yameyzezyak do karwarwan no tao. Ala da katenngan no panipanirsirngen o na ka Misayya an? 
JHN,7,27,"Am no mai o Misayya am jyabo tao a makateneng do kapwan na. Am si Yeso rana am tamo todamimin a yakatenngan o yana nikapwan."""
JHN,7,28,"No kano nang am mangnanao si Yeso do rako a panaralayan. Maniring a amlolos am, ""Kamo manoyong a yamakateneng jyaken? So nyo ipakateneng do yako nikapwan? Beken a ko to meynakman ko kai. Ta yana nitovoy yaken ni Ama ta do to. So na jyalasi ni Ama ta do to. Am yanyo jyatenngi si Ama ta do to. "
JHN,7,29,"Ko katenngan si Ama ta do to, do yako kanimapo jya. So ika iya na no yanitomovoy jyaken."""
JHN,7,30,"Karahan am naknakmen da rakpen am abo tao a manapet jya, ta beken a araraw na pa no irakep da sya. "
JHN,7,31,"Am amyan do aro a tao ang so omanoyong jya. Maniring sira am, ""No si mai o Misayya am arwaro pa o peyvazain na vazay a yongkad no kayapo na ji Ama ta do to a kano tao eya?"""
JHN,7,32,Mamizing da no tao a macyagom do Vadisay o kazyak da ni Yeso am mapahanhan sira kano panipanirsirngen no mapatanatanang so nakem da si Ama ta do to so mamzamzat a mangay amrakep si Yeso. 
JHN,7,33,"Maniring si Yeso am, ""Yalikey rana o ipacikaop ko jinyo a kapeysinaoli ko na mangay do yanitomovoy jyaken do karawan. "
JHN,7,34,"Kalahen nyo yaken am ji nyo a kala yaken, ta o angayan ko am ji nyo angai."" "
JHN,7,35,"Maniring sira o panipanirsirngen da no tao do Yotay do kadwan jira am, ""Do wanjin na angayan a ji tamo makakalai sya. Yamangay saon a yameyvahay do Sila a amnanao sira so kasina ta no inawan? "
JHN,7,36,"Na ipanci tamo kakala sya am ji tamo a kala. Ji tamo a tokod kono o angayan na. Ikeykongo peypeypangayan no ciring na ang."""
JHN,7,37,"Ney makdeng na o pangavosan da mamaring so kanen. No kano nang am meytatanek si Yeso. Maniring a amlolos am, ""No mawaw a tao am mai jyaken amyop. "
JHN,7,38,"Ta akman so domket do Seysyo a ciring, 'Omanoyong jyaken am amyan so akmey atbod a ranom a jyates a amvoyog do onowned na pakahapan da no tao so to meyyonong a ikavyay no pahad da.'"" "
JHN,7,39,"O ciring ni Yeso am pakacirngen na do omanoyong jya do kapakahap da so Seyzi. No kano nang am ji pa nimeygegcin o Seyzi do omanoyong jya tao, ta ji pa nimakaranes o azwazway na a nimirwa a mavyay a meycyakavat do teyngato si Yeso."
JHN,7,40,"Mamizing da o ciring ni Yeso no aro a tao am maniring o karwan da am, ""Yamanoyong oya tamo nanalahen a panoyonoywan na so ciring ni Ama ta do to."" "
JHN,7,41,"Amyan jira ang so manci nya Misayya. Am maniring sira o kadwan jira am, ""Ta to na apoi no Misayya do Cyadidi! "
JHN,7,42,"Ta maniring do Seysyo am macikownongan ji Tawey o Misayya. Am mangay malikey do mina ili na ni Tawey a meyngaran so Podiheng."" "
JHN,7,43,Ori o nipeyhatay da so onowned a ji macipaswasovoy. 
JHN,7,44,Naknakmen da no karwan da rakpen si Yeso am abo tao a manapet jya.
JHN,7,45,"Meysinaoli sira o mamzamzat a tao do panipanirsirngen no mapatanatanang so nakem da si Ama ta do to a kano tao a macyagom do Vadisay am maniring sira am, ""Ikongo nyo ji maciralai ji Yeso a yai."" "
JHN,7,46,"Maniring sira o mamzamzat am, ""Ji namen pa nimakamizing so akman sito so ciriciring."" "
JHN,7,47,"Maniring sira o tao a macyagom do Vadisay am, ""Na to litai pa inyo no nang? "
JHN,7,48,"Manngwa, yamyan so panipanirsirngen a kano tao a macyagom do Vadisay a yaomanod jya? "
JHN,7,49,"Peydednan na sira no peyoyaoyyan na ni Ama ta do to omanoyong jya tao. Ta da jyatenngi o iwawalam ni Moyse."""
JHN,7,50,"Amyan jira ang so meyngaran so Niketemo. Iya rana ori am nimangay na nipacici si Yeso no kakwa pa. Maniring jira am, "
JHN,7,51,"""Beken a iwawalam ta o kato mancyan no tao a meyraraten a jya nimamizing so ciring a jya nimacita meyraraten."" "
JHN,7,52,"Maniring sira am, ""Yaka tao do Cyadidi saon. Cita pala do Seysyo. Jyabo o yasa ka panoyonoywan na so ciring ni Ama ta do to a nimapo do Cyadidi a."" "
JHN,7,53,[Mamimin sira o aro a tao amrateng rana do kavahayan da.
JHN,8,1,Am nimangay si Yeso do meyngaran so Kanlan a tokon. 
JHN,8,2,Apnezak do ikadwa na araw am meysinaoli a mangay do rako a panaralayan. Aro sira tao a mangay komala sya. Karahan am amlisna si Yeso amnanao sira. 
JHN,8,3,No kanang am nyangay da no mangnanao no iwawalam ni Moyse a tao a kano tao a macyagom do Vadisay o asa ka mavakes. Iya rana am nisomagpyan a nyapisan da. Karahan am patanken da ori do tangain ni Yeso. 
JHN,8,4,"Maniring sira ji Yeso am, ""Mo Mangnanao, yanisomagpyan o mavakes eya. Namen nyapisan. "
JHN,8,5,"Maniring do iwawalam ni Moyse am to rana abhebhesi a patoposen o somagpyan a akman so mavakes eya. Manngo ka do akman sang, mo Yeso."" "
JHN,8,6,O peycirngan da sang am ileylamdamen da si Yeso. Ta no si ori pa o ipakakala da so iraherahet da sya am. Karahan am meylologod si Yeso a kapeyvatvatek na no tanoro na do tana. 
JHN,8,7,"Am ji da kwan si Yeso a pacicin. Karahan am meytatanek si Yeso. Maniring jira am, ""Sino jinyo o yabo so raraten, ta manma gomseh jya no veysen."" "
JHN,8,8,Teyka na ori a ciring ni Yeso am mirwa pa meylologod a meyvatvatek no tanoro na do tana. 
JHN,8,9,"Mamizing da o ciring na am to sira teyteyras a mangay rana, amyapo do ney rakeh na kangay na do ney anak na a to rana teyteyras a mangay, a kararwa da rana ni Yeso a kano mavakes ang nimavezed. "
JHN,8,10,"Karahan am meytatanek si Yeso. Maniring do mavakes ori am, ""Wanjin da nyangayan no aro a tao ang. Yabo rana sira o yamakalavat so raraten mo ang?"" "
JHN,8,11,"Maniring o mavakes ori am, ""Jyabo rana."" Maniring si Yeso am, ""Ko na to peykabobwa o raraten mo. So to mo na angai. Am ji mo na peyneynama o kapeyraraten mo an.""]"
JHN,8,12,"Maniring si Yeso jira am, ""Yaken rana am zezak no karawan. O macilolo jyaken a tao am amyan jira o zezak no onowned da. So ji da rana ngyani do kasarisaryan."" "
JHN,8,13,"Maniring jya o tao a macyagom do Vadisay am, ""Mo ipeylimwang o kataotao mo. Ikongo na angangayan no ciring mo."" "
JHN,8,14,"Maniring si Yeso am, ""Tana ipeylimwang ko o kataotao ko am ikongo na kalasan no ciring ko. Ko katenngan o ko kapwan. Ko katenngan o ko angayan. Am inyo am nyo jyatenngi o ko kapwan a kano ko angayan. "
JHN,8,15,No kamo manita so tao am nyo citahen o kapyapyan no iwawalam no tao. Am yaken am ko jingwana sang. 
JHN,8,16,No si amyan so oyaoyyan ko no tao am abo kalasan no ahahapan ko sya. Ta beken a ko asa ka tao a yamamnek jya. Ta namen rarwa si Ama a nimapahanhan jyaken do teyrahem. 
JHN,8,17,"O iwawalam nyo a yadomket do vakong am no rarwa rana o tao a meyyanoyong jya am ori o ikanoyong na, ta nimacita da no rarwa. "
JHN,8,18,"Ko ipeylimwang o kataotao ko am yakman sang si Ama a yanitomovoy jyaken a yamacyanoyong jyaken."" "
JHN,8,19,"Maniring sira am, ""Wanjin na yanan ni Ama mo."" Maniring si Yeso am, ""Nyo jyatenngi yaken a kani Ama. Ta no si katenngan nyo yaken am akman sang si Ama katenngan nyo."""
JHN,8,20,O ciring rana ya am mina ciring ni Yeso do pangapangayan da so kingking da a kavangan do rako a panaralayan da. No kanang am abo tao a amrakep sya. Ta beken pa araw na no irakep da si Yeso.
JHN,8,21,"Maniring pa si Yeso jira am, ""Ko na mangay. So ikanoyong nyo a komala jyaken. Mangay kawakwak nyo a jyavonas so raraten no si ji nyo a hamangi o peyraratenan nyo. O angayan ko am ji kamo angay dang."" "
JHN,8,22,"Maniring sira o tao do Yotay am, ""Yamaniring am, 'O angayan ko am ji kamo angay dang.' Manngwa, na rana to manmai o kataotao na saon?"""
JHN,8,23,"Maniring si Yeso am, ""Inyo am tao kamo do teyrahem. Am yaken am tao ko do teyngato. O nakenakem nyo am nakenakem no tao do teyrahem. Am yaken am yamacitarek. "
JHN,8,24,"Am ori o ko pancyan no kawakwak nyo a jyavonas so raraten, no si ji nyo a hamangi o peyraratenan nyo. No si ji nyo nganoyngi yaken a meyngongyod a Tao do to am manoyong o kawakwak nyo a jyavonas so raraten."" "
JHN,8,25,"Maniring sira ji Yeso am, ""Sino sino ka ya."" Maniring si Yeso am, ""Nipeycicinda ko rana jinyo a nipanci. "
JHN,8,26,"Yaro pa yako ipanci jinyo a vazay a ipamizing ko so marahet a icicirawat nyo. So ikanoyong na no yanitomovoy jyaken do teyrahem. Ta o ko nimamizing jya am ipeylimwang ko do tao do teyrahem."""
JHN,8,27,Ji da tenngi no tao o malavat na ni Yeso a si Ama na do to. 
JHN,8,28,"Am ori o nipancyan na nya jira ni Yeso. Maniring jira am, ""No si marateng o araraw no padketan nyo so Nipamnekan na ni Ama ta do to a tao do jyojika am katenngan nyo rana yaken a meyngongyod ko a Tao do to. So ko ji mangozai do nakenakem ko. Ta ko pangozayan o nakenakem no yanimapahanhan jyaken a si Ama. "
JHN,8,29,"Yabo na ji nidongi jyaken ni Ama a yanitomovoy jyaken do teyrahem. Ko peyvazain o na isaray ni Ama. Am ori o na jya to paveyvowi jyaken."" "
JHN,8,30,Mamizing da o ciring ni Yeso no aro a tao am anoyngan da rana.
JHN,8,31,"Maniring si Yeso do omanoyong jya tao do Yotay am, ""No si hapen nyo o nanao ko am manoyong kamo na omonot jyaken. "
JHN,8,32,"Mangay kapakateneng nyo do manoyong a nanao na ni Ama ta do to. So ikanoyong nyo na a somaliway."" "
JHN,8,33,"Maniring sira am, ""Yamen rana am komownongan ji Apolahan. So na ikabo pa no yanimapeylamsoy jyamen. Mo ipanci o kasaliway namen no makwa. Ikongo peypeypangayan no ciring mo ang."" "
JHN,8,34,"Maniring si Yeso jira am, ""To ko na macitangayan jinyo am o meyraraten a tao am mamimin sira ori a lamlamsoy no raraten. "
JHN,8,35,O pavahain a lamlamsoy do vahay am abo o panadnaden so akman sang. Ta o meyngongyod a anak o panadnaden. 
JHN,8,36,O Anak ni Ama ta do to o amvonas so raraten nyo. So ikanoyong nyo na somaliway a abo rana so raraten. 
JHN,8,37,Ko inyo katenngan a komownongan ji Apolahan am inyo am nyo naknakmen o nyo kawakwak jyaken. Ta nyo ji ngapa o nanao ko. 
JHN,8,38,"O yako ipanci am nipakoyokoy na pa jyaken ni Ama. Am o yanyo vazay am nyo hapen o ciring na jinyo no ama nyo."""
JHN,8,39,"Maniring sira am, ""Si Apolahan am ineynapo namen."" Maniring si Yeso am, ""No kamo manoyong a komownongan ji Apolahan am ahapen nyo o vazay ni Apolahan. "
JHN,8,40,O ko vahangsowen jinyo am nimahap ko ji Ama ta do to a nanao. Am inyo am nyo naknakmen o nyo kawakwak jyaken. Abo o akman sang a mina vazay ni Apolahan. 
JHN,8,41,"O nyo peyvazain a vazay am vazay no ama nyo."" Maniring sira am, ""Yabo na ikararwa ni Ama ta do to a ama namen. So namen ikanoyong a anak na."" "
JHN,8,42,"Maniring jira si Yeso am, ""No yamanoyong si Ama ta do to a ama nyo am ikongo nyo jyarilawi nyaken. Yaken rana am ko apo ji Ama ta do to. Ko na nimai do teyrahem. Am beken a nakenakem ko o ko kai, ta si Ama ta do to a yanimapahanhan jyaken. "
JHN,8,43,Ikongo nyo ji makatenngi do ciring ko. O na ikakman sang am nyo jyakzan a amizngen o ciriciring ko. 
JHN,8,44,"Inyo am anak kamo ni Satan. Ta nyo pangozayan o nakenakem no ama nyo a nimakalapo no kakwa o kapangap na so tao. Ji nakzan o manoyong a nanao, ta abo jya o manoyong a nanao. Cinatao na o kapangalalas na, ta iya rana am kapangalalas na a yapwan no makakaday a malas. "
JHN,8,45,O nyo ji nganoyngi jyaken am ko malavat o manoyong a nanao. 
JHN,8,46,Pancyan kamo pala o yongkad no raraten ko. Ikongo nyo ji nganoyngi jyaken a yamanci no yamanoyong a nanao. 
JHN,8,47,"O akma ney anak ni Ama ta do to a tao am ori omamizing so ciriciring na ni Ama ta do to. Inyo rana am beken a akma ney anak inyo ni Ama ta do to. Am ori o nyo ji ngamizngi sya."""
JHN,8,48,"Maniring sira o tao do Yotay ji Yeso am, ""Namen ipanci imo a tao do Samadiya a yakovotan. Manngwa, yamalas ori?"" "
JHN,8,49,"Maniring si Yeso am, ""Yabo a yakomovot jyaken. Ko ikanig si Ama. Am inyo am nyo jyasnesnekan yaken. "
JHN,8,50,Ko ji ngakzeba o ko kazwayan. Ta si Ama o yazomwazway jyaken a yameylimwang nyaken. 
JHN,8,51,"To ko na macitangayan jinyo am o mahap so nanao ko am to meyyonong o akman sang a tao a ji rana wakwak."""
JHN,8,52,"Maniring sira o tao do Yotay jya am, ""Namen rana katenngan imo a yakovotan. Yarana nimawakwak si Apolahan a kano panoyonoywan na so ciring ni Ama ta do to. Am no ka maniring am, 'O mahap so nanao ko am to meyyonong o akman sang a tao a ji rana wakwak.' "
JHN,8,53,"Yamo kadketan a ipanci o mo kahamahama pa kani Apolahan a inapo namen? Yana nimawakwak si Apolahan a kano panoyonoywan na so ciring ni Ama ta do to. Ikongo mo ahahapan so kataotao mo."""
JHN,8,54,"Maniring si Yeso am, ""No si azwain ko o kataotao ko am abo peypeypangayan no akman sang a azwazway. O yazomwazway jyaken am si Ama a yanyo abneken a Tao nyo do to. "
JHN,8,55,Iya rana am nyo jyatenngi. Am ko katenngan. No si ipanci ko o kaji ko makatenngan jya am akman ko jinyo ori a mangalalas. Am ko katenngan a yamahap so nanao na. 
JHN,8,56,"Tod na ji nala o araraw no yai ko ni Apolahan a inapo nyo. Katenngan na o kai ko am masaray rana."" "
JHN,8,57,"Maniring sira jya o tao do Yotay am, ""Ala yaka pa jyanet a yasikalima (50) so kakawakawan eya an. Manngwa, manoyong kanimakacita mo rana si Apolahan an?"" "
JHN,8,58,"Maniring si Yeso am, ""To ko na macitangayan jinyo am ji pa nimatazak a tao si Apolahan am amyan ko rana."" "
JHN,8,59,Mangap sira so veysen a igseh da ji Yeso am kanitomayo na makowbot do rako a panaralayan.
JHN,9,1,Mangonong si Yeso do rarahan am makacita so nimeycicinda no kalyalikey na mavota tao. 
JHN,9,2,"Maniring sira o macinanao ji Yeso am, ""Mo Mangnanao, nimeycicinda ya nimavota no kalyalikey na. Sino raraten a na kakman sang. Manngwa, kataotao na an? No inyapwan na."" "
JHN,9,3,"Maniring si Yeso am, ""Beken a raraten na. Beken a inyapwan na o na ikavota. Ta peymatamatan da jya no tao so vazay na ni Ama ta do to do yamavota a tao eya. "
JHN,9,4,Ahapen ta o vazay na no yanimapahanhan jyaken do ikavyay ta pa. Ta no si mawakwak ta rana am ji ta na makapeyvazay. 
JHN,9,5,"No keyyan ko pa do teyrahem eya am zezak nyo yaken a tao do karawan."""
JHN,9,6,Iptad na o ciring na am meycicipa si Yeso do tana a kapazavoz na sya do tana a kapakoris na sya do mata no mavota tao. 
JHN,9,7,"Maniring jya si Yeso am, ""Angay oyasi do nibneng da ranom a yameyngaran so Siloya."" O peypeypangayan no Siloya am Nipahanhan. Karahan am mangay na rana oyasan. Meysinaoli am makacita rana. "
JHN,9,8,"Macita da no katakataib na kano kararay na am maniring sira am, ""Beken a oya asyo o yamyamyan do jya yamacikakanen asyo?"" "
JHN,9,9,"Maniring o kadwan jira am, ""Iya saon am."" Am tatasa jira o manci no, ""Beken a iya. Na kakman sya so kamamagenan."" Maniring o nimavota ori am, ""Yaken o yanyo malavat ang."" "
JHN,9,10,"Maniring sira do tao ori am, ""Yanimakongo so wanjin o mata mo a yamo kato makacittan rana ang."" "
JHN,9,11,"Maniring o tao ori am, ""O yasa ka tao a meyngaran so Yeso am yanimapakoris do mata ko so tana, na kapanci nya jyaken so, 'Angay oyasi mata mo do nibneng da ranom a yameyngaran so Siloya.' Ko mangay oyasan am ko na to makacita rana."" "
JHN,9,12,"Maniring sira do tao ori am, ""Wanjin na yanan."" Maniring o tao ori am, ""Ko na jyatenngi."""
JHN,9,13,Yangay da o mavota tao a nimapya rana do tao a macyagom do Vadisay. 
JHN,9,14,No keywakwak na ni Yeso do mavota tao am ipeywalam no tao o araraw na. 
JHN,9,15,"Ipirwa da pacicin no tao a macyagom do Vadisay o nimapya rana so mata tao am maniring o tao ori am, ""Na nipakorisan so tana o mata ko. Ko kangay moyas jya am ori o ko ipakacita rana."" "
JHN,9,16,"Maniring o tatasa ka tao a macyagom do Vadisay am, ""O yanimapeyvazay so sang a tao am jyabo na kanimapo ji Ama ta do to a. Ta ikongo na ji mangozai do nanao do ipeywalam no tao."" Am maniring sira o karwan da am, ""O meyraraten a tao am ikongo na to mapeyvazai so yamapeyzokab a vazay."" Am ori o peyhatay da so onowned a ji macipaswasovoy. "
JHN,9,17,"Makarahan am pacicin da pa o tao ori. Maniring sira am, ""Yana imo niwakwakan so mata am ikongo o ciring mo so tao ang."" Maniring o tao ori am, ""Iya rana am panoyonoywan na so ciring ni Ama ta do to."""
JHN,9,18,Sira rana aro a tao do Yotay am ji da nganoyngi o kanimavota no tao ang. Ipanci da o inyapwan na. 
JHN,9,19,"Maniring sira am, ""Anak nyo ya? Manngwa, nimeycicinda o anak nyo ya nimavota? Ikongo na to makacitai rana sicyaikwaya."" "
JHN,9,20,"Maniring o inyapwan na am, ""Yamanoyong a anak namen. Iya rana am nimakalapo no kalyalikey na o kaji na makacittan. So namen ipakateneng jya. "
JHN,9,21,"Am namen jyatenngi o na to makacitai rana sicyaikwaya. Namen jyatenngi o yaniomiwakwak jya. To kamo nangay a mapacici sya. Cyaha, ta yarana makaveyvow. Jyabo kaji na mancyan nya jinyo a."" "
JHN,9,22,"O pancyan da no akman sang no inyapwan na am ikanyahey da o panipanirsirngen da no tao do Yotay. Ta maniring sira am, ""No si myan so tao a omanoyong ji Yeso a Misayya am to na pagcina do peyneynozyan."" "
JHN,9,23,Ori o to da rana mancii nira no inyapwan na mangay mapacici so anak da.
JHN,9,24,"Karahan am ipirwa sira mangay manci no nimapya so mata tao ang. Maniring sira jya am, ""Ji ka mangononong so malas do tangain ni Ama ta do to. Ta namen katenngan na kapeyraraten a tao ni Yeso."" "
JHN,9,25,"Maniring o nimavota tao ori am, ""Ko jyatenngi na kapeyraraten a tao. Am ko katenngan o kanimavota ko am ko na makacita sicyaikwaya."" "
JHN,9,26,"Maniring sira jya am, ""Ikongo na mina vazay jimo. Yanimakongo so wanjin a yaniomiwakwak do mata mo."" "
JHN,9,27,"Maniring o tao ori am, ""Ko na nipanci jinyo am nyo kaji ngamizngan sya. Ikongo nyo kakdayan pa sya amizngen. Nyo ikakza saon a kabnek jinyo a macilocilolo jya?"" "
JHN,9,28,"Am ori o nyavayan da sya. Maniring sira am, ""Imo o na abneken a yamacilocilolo jya. Yamen am namen macilocilolo ji Moyse. "
JHN,9,29,"Namen katenngan o kanimacisirsiring ni Ama ta do to ji Moyse. Am o tao ori am tamo jyatenngi o na nikapwan."" "
JHN,9,30,"Maniring ori am, ""Asyo ori nyo jyatenngi na kapwan no yaniomiwakwak do mata ko ang. "
JHN,9,31,Tamo katenngan o kaji na ngamizngan so pasyasyan da ji Ama ta do to no meyraraten a tao. Ta omraralay nya kano mahap so apyahen na vazay o amizngen na. 
JHN,9,32,No kamaog no karawan eya am abo pa o tao a to mangiwakwak so mata no nimeycicinda a mavota tao. 
JHN,9,33,"Jyabo na kaji nimapwan ji Ama ta do to no nya. Ta ikongo na to makapeyvazay so akman sang a vazay."""
JHN,9,34,"Karahan am ioya da o tao ang. Maniring sira jya am, ""Si mangnanao ka yameyraraten eya am makongo."" Karahan am pagcinen da do peyneynozyan da."
JHN,9,35,"Mamizing ni Yeso sira nimapagcin sya do peyneynozyan am mangay na kalahen. Karahan am pacicin ni Yeso. Maniring jya am, ""Mo anoyngan o Nipamnekan na ni Ama ta do to a tao an?"" "
JHN,9,36,"Maniring am, ""Pancyaney jyaken. Sino o tao ang. Ta anoyngan ko."" "
JHN,9,37,"Maniring jya si Yeso am, ""Mo rana nimacita. O yamacisirsiring jimo am iya ori."" "
JHN,9,38,"Maniring am, ""Mo Panirsirngen, ko anoyngan imo."" Karahan am meylilitod do tangain ni Yeso a omraralay nya. "
JHN,9,39,"Maniring si Yeso am, ""O peypeypangayan no yako nyai do teyrahem am ko mapeykapyapinpin so tao. Ko iwangan o mata da no yakmey mavota so pahad a tao a kapakacita da rana. O mapakateneteneng do nanao na ni Ama ta do to am meyvaliw rana sira akmey mavota, abo so katentenngan."" "
JHN,9,40,"Mamizing da o ciring eya no amyan dang a tao a macyagom do Vadisay am pacicin da si Yeso. Maniring sira am, ""Manngwa, mo patpehen yamen do mavota tao?"" "
JHN,9,41,"Maniring si Yeso am, ""No kamo manoyong a makateneng do na kakmey mavota no pahad nyo am abo raraten nyo. Am si pazwain nyo o kapakateneng nyo rana jya am kamo manoyong a yamyan so raraten."""
JHN,10,1,"Maniring pa jira si Yeso am, ""To ko na macitangayan jinyo am o jindep do aneb no amaot no kagling a kangay na meysopo jya am manakaw o akman sang. "
JHN,10,2,O somdep do aneb no amaot no kagling am manoyong a mapeyvinyay sya. 
JHN,10,3,Iwangan na o aneb no amaot no vinyay na no pamzamzaten da a kasdep na no mapamangamangan so kagling na. Katovilan no kagling na o itawag na jira no mapeyvinyay sira. Teyteyhesahen na sira tawagan a powboten. 
JHN,10,4,"Powboten na sira am mangay do panoman da mamanong nira kapacihza da jya no kagling na, ta katovilan da o itawag na jira. "
JHN,10,5,"Ji sira macihza do ji da singkaji so itawag jira, ta ikeywam da, do kaji da makatovilan do igagan na sira."""
JHN,10,6,Ipanci na jira ori a pehngehngayan na sya ni Yeso. Am ji da azab o peypeypangayan no ciring na.
JHN,10,7,"Am ori o nipancyan na nya jira. Maniring am, ""To ko na macitangayan jinyo am yaken am akma koy asdesdepan do peyyamaotan so kagling. "
JHN,10,8,O manmanma pa ka nyaken a macitarek so ipangnanao am akman sira so manakaw a tao. Am ori o ji da ngamizngi so nanao da no tao. 
JHN,10,9,"Yaken rana am akma koy asdesdepan. O somdep jyaken am patazadangen ko sira do teyngato. So ikanoyong da tey yapya, to ngonongonong do kasdep da, kapakowbot da a kapakakala da so apyahen da no nakem. "
JHN,10,10,"O isdep da no manakaw am manakaw sira, kapanwakwak da ambalinas sira. Am o peypeypangayan no ko nyai do teyrahem am ko ipanta inyo so to meyyonong a ikavyay no pahad nyo, kasasaray nyo rana abo so kalahen."
JHN,10,11,"""Yaken rana am akma koy mapamangamangan so kagling a makapzat do omanop jyaken a tao. Ta mangay o kangay ko no inawan no omanop jyaken a tao. "
JHN,10,12,"O torwan da mapamangamangan so kagling am ji na pakapya apzatan o kagling, ta ji meyngongyod ori a mapeyvinyay sira. No myan so vozaw a ino a macisngen do kagling am to na rana ngaroi o kagling, a kakan na so kagling a peyvwaken no vozaw a ino. "
JHN,10,13,O ikaro da do kagling no torwan da mapamangamangan so kagling am ji meyngongyod a mapeyvinyay sya. Am ori o ji na makakdengi jira apzatan. 
JHN,10,14-15,Yaken rana am akma koy mapamangamangan so kagling a makapzat jira. Si Ama ka nyaken am namen katenngan o kadwan jyamen. Yakman sang o kagling ko yamabwang jyaken. Yaken rana am ikakza ko o kangay ko nira no inawan. 
JHN,10,16,O kagling ko a yapa ji macyamaot do jya am mangay ko kalahen sira kapakamizing da so itawag ko jira. So icyakma dey yasa a onongan ko.
JHN,10,17,"""Ikarilaw na yaken ni Ama. Ta ko ji macimamman o kangay ko no inawan nira. O ikakman na sang am meysinaoli pa jyaken o inawan ko. "
JHN,10,18,"Abo o tao a makapehes so inawan ko, ta yaken o yatomalamozong no kawakwak ko, kaji ko a wakwakan. Nakenakem ko kangay no inawan ko. To ko ngonongonongi o keypirwa ko a mavyay, ta nakenakem ni Ama o kahap ko so akman sang a vazay."""
JHN,10,19,Mamizing da o aro a ciring ori no tao do Yotay am meyhatay sira so onowned a ji macipaswasovoy. 
JHN,10,20,"Aro jira manci no, ""Yakovotan ori. Yazomyak. Nyo amizngan sya."" "
JHN,10,21,"Maniring o karwan da am, ""Mapatwaw na o akman sang a ciring no kovotan? Ta to na makeywangi do mata no mavota tao no yakovotan ang."""
JHN,10,22,Teyka sira mamaring so kanen do Yelosaleng do kaniomyavayo da so rako a panaralayan da no kakwa pa am zosok no ahemyan no kano nang. 
JHN,10,23,"Mangonong si Yeso do tezantehed no rako a panaralayan do ngaranan da Solomen am, "
JHN,10,24,"limoten da no tao do Yotay. Maniring sira jya am, ""Yanamen ipeykawad imo. Pancyan pala jyamen o mo ka Misayya."" "
JHN,10,25,"Maniring si Yeso am, ""Nipanci ko na jinyo am nyo ji nganoyngi. To nyo na novili o vazay a na nitoro jyaken ni Ama, ta ori o yongkad ko a yapo ji Ama ta do to. "
JHN,10,26,O nyo ji nganoyngi jyaken am beken a kagling ko inyo. 
JHN,10,27,O kagling ko am katenngan da o izezyak ko. So ipakateneng ko jiraha. So da ipacilolo jyaken. 
JHN,10,28,Ipanta ko sira so to meyyonong a ikavyay no pahad da. So ji rana meydednai jira no peyoyaoyyan na ni Ama ta do to. So ikabo no tao a makapehes sira do lima ko. 
JHN,10,29,Si Ama a yanitomoro nira jyaken am abo makahad sya. So ikabo no tao a makapehes sira do lima na. 
JHN,10,30,"Namen akmey yasa si Ama."""
JHN,10,31,Karahan am mangap sira o tao do Yotay so veysen a igseh da jya. 
JHN,10,32,"Maniring si Yeso jira am, ""Yaro rana o yanyo nimacita a ko pangarilawan a na nitoro a vazay na ni Ama. Am ikongo yamarahet dang a vazay ko a yanyo kato meyvatwan nyaken."" "
JHN,10,33,"Maniring sira o tao do Yotay am, ""Beken a vazay ang o namen agsahan jimo. Ta imo rana am mo jyasnesnekan si Ama ta do to. Ta yamo paka Tao do towen o kataotao mo a todna ka tao."" "
JHN,10,34,"Maniring si Yeso am, ""Yadomket do vakong nyo o ciring na ni Ama ta do to. Maniring am, 'Inyo am tao do to kamo.'"
JHN,10,35,Tamo katenngan o kato na meyyonongan a jyablis no Ciriciring na ni Ama ta do to do Seysyo. Ipanci ni Ama ta do to o kakma dey tao do to no mahap so ciriciring na no kakwa pa. 
JHN,10,36,Am yaken rana am na nitovoy yaken ni Ama do teyrahem. Ko ipanci pa am Anak na yaken ni Ama ta do to. Ikongo nyo pancyan nyaken a yajyaninig ni Ama ta do to. 
JHN,10,37,No ko ji ngapa o vazay ni Ama am ji nyo nganoyngi yaken. 
JHN,10,38,"Am tana ji nyo nganoyngi yaken am anoyngan nyo o vazay ko an. Ta ori o ipakateneng nyo ji Ama yamacikaop jyaken. Ta yako macikaop jya."" "
JHN,10,39,Makarahan am naknakmen da o karakep da sya am kanikomaro na rana jira.
JHN,10,40,Karahan am mangay si Yeso do katovangan no meyngaran so Yotan a ayo do nipanaktakan ni Yowani a miseysan. 
JHN,10,41,"Aro tao a mangay komala sya. Maniring sira am, ""Abo o mapeyzokab a vazay ni Yowani am manoyong o ciring na pakacirngen na do tao eya."" "
JHN,10,42,Aro tao do dang a niomanoyong ji Yeso.
JHN,11,1,Amyan so asa ka tao a meyngaran so Lasalo a tey makdeng so ingingnen a meyvahay do Potani. Do dang rana am peyilyan da Madiya kano kaka na a meyngaran so Marta. 
JHN,11,2,Si Madiya rana am iya o nimapaglo so mahangno a haneng do ai ni Yeso a kalinas na jya no avok na so ai ni Yeso. O meyngen a si Lasalo am kakteh na no nang. 
JHN,11,3,"O rarwa kakteh na am mapasonson sira so tao a mangay ji Yeso. Maniring sira am, ""Mo Panirsirngen, yameyngen o ney malipetpet na jimo a kagagan mo."" "
JHN,11,4,"Maniring si Yeso do pakamizngan na sya am, ""Jyabo kato na rana wakwakan ni Lasalo no ingingnen na ori a. O ikakman na sang am azwain si Ama ta do to a kapacyazway na no Anak na."""
JHN,11,5,Ikaglaw ni Yeso si Marta kano kakteh na a si Madiya. Akman sang si Lasalo a ikaglaw na. 
JHN,11,6,Mamizing na si Lasalo a meyngen am todavezed pa dang si Yeso a miseysan so kadwa araw. 
JHN,11,7,"Karahan am maniring do macinanao jya am, ""Meyoli tamo pa do Yotay a pongso."" "
JHN,11,8,"Maniring o macinanao jya am, ""Mo Mangnanao, no kano nang asyo am apwa agsahan da imo no veysen no tao do Yotay. Ikongo mo kakzan no mo kapeysinaoli pa do dang."""
JHN,11,9,"Maniring si Yeso am, ""Yadwa o ikarwa no vatvatek no na ikazngang. No malam o tao do maraw am jyabo kacikad na, do kapakacita na so zezak a amzezak so karawan a. "
JHN,11,10,"Am no mangonong do mahep am jyabo kaji na nikadan, do kaji na makacittan so mazngang a."""
JHN,11,11,"Iptad na o ciring na ni Yeso am maniring pa am, ""Yamitkeh si Lasalo a kagagan ta. Mangay ko pa yokain."" "
JHN,11,12,"Maniring o macinanao jya am, ""Mo Panirsirngen, no si manoyong a mitkeh am ji meyvangon pa ori a."" "
JHN,11,13,O peypeypangayan no ciring ni Yeso am yarana nimawakwak si Lasalo. Am ji da tenngi no tao o ciring na. Ta ipanci da yato ngitkeh. 
JHN,11,14,"Karahan am ji na rana naywa o ciring na ni Yeso jira. Maniring am, ""Yarana nimawakwak si Lasalo. "
JHN,11,15,"Apyapya o kaji ko ngyanan do dang. Ta si macita nyo na o vazay ko am ji nyo nganoyngi rana yaken a. So yangay tamo pala."" "
JHN,11,16,"O meyngaran so Tomase a ngaranan da si Nimeytovong a nimatazak a tao am maniring do karwan da macinanao ji Yeso am, ""Macihza tamo jya, kapacikawakwak ta jya."""
JHN,11,17,Makaranes si Yeso do Potani am katenngan na rana si Lasalo a kapat araw a nibobo da. 
JHN,11,18,Masngen o Potani do Yelosaleng. 
JHN,11,19,"Aro o tao do Yotay a nimapo do Yelosaleng a mangay mapadnadna so pahad da Marta kani Madiya, do kanimawakwak no kakteh da. "
JHN,11,20,Mamizing ni Marta si Yeso a nimai am makowbot a mangay amrapong sya. Si Madiya am to ngyan do sahad no vahay da. 
JHN,11,21,"Maniring si Marta ji Yeso am, ""Mo Panirsirngen, no ka mina to ngyan do jya am jyabo na mina kawakwak a. "
JHN,11,22,"Am ko katenngan o kamizing na jimo ni Ama ta do to do pasyasyan mo jya sicyaikwaya."" "
JHN,11,23,"Maniring jya si Yeso am, ""O kakteh mo ori am mirwa pa ori a mavyay."" "
JHN,11,24,"Maniring si Marta am, ""Ko katenngan o keypirwa na mavyay no marateng o araraw no keypirwa da meyvangon no nimawakwak rana tao do ikavos rana no karawan."" "
JHN,11,25,"Maniring si Yeso am, ""Yaken o mapeyvangon so nimawakwak a tao. Yaken o yapwan no inawan no tao. Tana nimawakwak rana sira o omanoyong jyaken am mirwa pa sira mavyay. "
JHN,11,26,"O mavyay pa omanoyong jyaken am amyan rana jira so to meyyonong a ikavyay no pahad da. So ji da rana wakwaki no pahad da. Anoyngan mo ori an?"" "
JHN,11,27,"Maniring si Marta am, ""Mo Panirsirngen, ko anoyngan. Ko anoyngan imo a Misayya a mai do karawan a Anak na ni Ama ta do to."""
JHN,11,28,"Teyka na o ciring na ni Marta am mangay rana do vahay da a kahes na si Madiya. Maniring am, ""Yana nimai o Mangnanao. Yana ipanci imo."" "
JHN,11,29,Mamizing na o ciring na am meybezbez a mangay ji Yeso. 
JHN,11,30,"No kano nang am ji pa nimangay si Yeso do ili da, ta todavezed pa do niyanan da da Marta. "
JHN,11,31,O aro a tao do Yotay a nimangay mapadnadna so pahad da Madiya meyketeh am macita da si Madiya meybezbez a makowbot. Karahan am onotan da. Ta ipanci da mangay amlavi do heseb no kakteh na.
JHN,11,32,"Makaranes ji Yeso si Madiya am meylilitod do tangain na. Maniring am, ""Mo Panirsirngen, no ka mina to ngyan do jya am jyabo na kanimawakwak no kakteh namen a."" "
JHN,11,33,Macita na si Madiya kano aro a tao do Yotay amlavi am meyngen onowned na do pakacittan na sira. 
JHN,11,34,"Maniring jira am, ""Do wanjin nyo nibobwan nya."" Maniring sira am, ""Mo Panirsirngen, sijya pala, kacita mo sya."" "
JHN,11,35,Karahan am mina to meykaoo a amlavi si Yeso. 
JHN,11,36,"Maniring sira o tao do Yotay am, ""Asyo na tey karilaw si Lasalo eya."" "
JHN,11,37,"Maniring o tatasa jira am, ""Niwakwakan na o mata na no mavota tao am ikongo na ji ngiwakwaki ji Lasalo no keyngen na kaji na rana limanan."""
JHN,11,38,Makaranes si Yeso do heseb na am meyngen o onowned na amnakenakem sya. O heseb rana ori am asa ka azcip ori. O ngoso no nang am nipasengsengan da so rako a veysen. 
JHN,11,39,"Maniring si Yeso am, ""Peylis kamo o veysen."" Maniring o kakteh na meyngaran si Marta am, ""Mo Panirsirngen, yajya kapat araw rana yanibobo a jyabo na kajyangotan no kataotao na."" "
JHN,11,40,"Maniring si Yeso jya am, ""Nipanci ko na jimo asyo o, 'No si anoyngan mo am macita mo o mapeyzokab a oyowyat ni Ama ta do to,' kwan ko imo asyoo."" "
JHN,11,41,"Karahan am peylisen da o rako a veysen. Maniring si Yeso a tomangara so hanit am, ""Mo Ama, ko isaray jimo an. Ta yamo na nyamizing o ciring ko. "
JHN,11,42,"Ko katenngan mo kapangday a yaomamizing so ciring ko. O ko peycirngan so sang am ko ipamizing so aro a tao a yamyan do katangked ko ito. Ta no si ori pa o anoyngan da jyaken a yamo nipahanhan do teyrahem."" "
JHN,11,43,"Mateyka na o ciring na am amlolos a manci no, ""Pakowbot rana mo Lasalo."" "
JHN,11,44,"Karahan am makowbot rana si Lasalo. O ai na kano lima na am mabedbed pa no milakayob. O moing na am nipongosan da no milakayob. Maniring si Yeso jira am, ""Ovai kamo rana kalam na rana."""
JHN,11,45,Macita da o vazay ni Yeso no aro a tao do Yotay a nimangay tomazogaw ni Madiya am anoyngan da rana. 
JHN,11,46,Am amyan so karwan da mangay manci no vazay ni Yeso do tao a macyagom do Vadisay. 
JHN,11,47,"Am ori o nipeykaygi da no tao a macyagom do Vadisay a kano panipanirsirngen da no mapatanatanang so nakem da si Ama ta do to. Maniring sira do kaygi da am, ""Yatey yaro o mapeyzokab a vazay na mina vazay. Meypanngonngo tamo. "
JHN,11,48,"No si to ta amyapya o tao ori a kato da miminan no tao a omanod jya am jyabo kaji da angayan no Loma mangay komavakava so rako a panaralayan ta kabalinas da rana jyaten a."""
JHN,11,49,"Amyan jira ang so asa ka tao a meyngaran so Keyava. Iya rana ori am panirsirngen da no mapatanatanang so nakem da si Ama ta do to no kano nang. Maniring ori am, ""Yabo nyo katenngan. "
JHN,11,50,"Manngwa, nyo jyatenngi o kapyapya na pa no keyyan no asa ka tao a mawakwak nyaten aro a tao do Yotay? No si jyakman sang am jyabo kaji ta miminan a mabalinas a."" "
JHN,11,51,Am o ciring eya am beken a meyngongyod a ciring na. Ta iya rana am panirsirngen da no mapatanatanang so nakem da si Ama ta do to no kano nang. Am ori o nicyakma ney manoyonoyo so ciring ni Ama ta do to a manci ni Yeso a mangay mawakwak no tao do Yotay. 
JHN,11,52,"Beken a tao do Yotay o ikawakwak na, ta mangay na peylovolovoten o mavonong do peycyavanovanwan na omraralay ni Ama ta do to a tao akmey yasa rana."
JHN,11,53,Nimakalapo no kano nang o kanakenakem da no panipanirsirngen no tao do Yotay o kawakwak da si Yeso. 
JHN,11,54,Am ori o ji na rana mangilili ni Yeso do Yotay. So nimangay ni Yeso a kano macinanao jya do asa ka ili a meyngaran so Ivalyan a masngen do kabwan no nihakawan no tao a miseysan dang.
JHN,11,55,Omanam o Iyeci am aro tao a mangay do Yelosaleng a mangay mahap so iwawalam da omoyas do kataotao da. 
JHN,11,56,"No kanang am to da ngala si Yeso. Maniring sira do kalwalovotan da rako a panaralayan am, ""Ala yaji ngai si Yeso a yamacipamaring so kanen ang."" "
JHN,11,57,"Nipanci da na no tao a macyagom do Vadisay a kano panipanirsirngen no mapatanatanang so nakem da si Ama ta do to do aro a tao o kapanci da no yanan ni Yeso, ta mangay da rakpen."
JHN,12,1,Kanem pa araw o awang na do Iyeci am nimangay si Yeso do Potani. Do dang rana am peyvahayan no nipeyvangon ni Yeso a si Lasalo. 
JHN,12,2,Amyan do dang so tao a nimapowyab sya. Am o meyngaran so Marta kakteh ni Lasalo a mavakes am manaotao. Si Lasalo a kano aro a tao am macihanghang ji Yeso. 
JHN,12,3,Karahan am mangai si Madiya so mahangno a haneng. Ori rana am tey masingat ori. Karahan am to na rana mimina paglowen do ai ni Yeso a kalinas na jya no avok na. So nikahangno no sahad a yanan da. 
JHN,12,4,"Maniring o asa ka macinanao ji Yeso a meyngaran so Yota a tao do Isecyadi a omavat do kapanazang na ni Yeso am, "
JHN,12,5,"""Apyapya rana o kapamalit nya so nizpi a ipanidong so ikasi a tao am. Ta tey masingat ori."""
JHN,12,6,To na mancyan ori am beken a meyngongyod o karilaw na no makasi a tao. Ta iya rana am manakaw a tao. Ta iya rana am masangib a tomakaw so italamozong na nizpi no kararay na. 
JHN,12,7,"Am maniring si Yeso am, ""To mo macyozai, ta ori rana am yavat na jyaken no ibobo da yaken. "
JHN,12,8,"Yamasangib sira o makasi a tao a yamacikaop jinyo. Am yaken am yalikey rana ipacikaop ko jinyo."""
JHN,12,9,"Mamizing da si Yeso no aro a tao a amyan do Potani am mangay sira jya. Beken a kanakenakem da so kangay da ji Yeso, ta naknakmen da pa o kangay da tomita si Lasalo a nyavyay na ni Yeso. "
JHN,12,10,Karahan am naknakmen da no panipanirsirngen no mapatanatanang so nakem da si Ama ta do to o kapazanod da si Lasalo a wakwaken. 
JHN,12,11,"Ta tey yaro o tao do Yotay a ji rana ngonot do mapatanatanang so nakem da si Ama ta do to a omanoyong rana ji Yeso, do kanimapeyvangon na si Lasalo do heseb na."
JHN,12,12,Ikadwa na araw am o macipamarimaring so kanen a aro a tao am mamizing da si Yeso a mangay do Yelosaleng. 
JHN,12,13,"Am ori o nipangap da so akmey voong no anyoy a mangay amrapong sya. Maniring sira amlololos am, ""Isaray ta si Ama ta do to. Inaoy si ipanlanlag na o nitovoy na a yarana nimai. Inaoy si ipanlanlag na ni Ama ta do to o Panirsirngen no Isedi a tao."""
JHN,12,14,"Makakala si Yeso so asa ka baka kavang na jya. So toney macipayoki no ciring do Seysyo. Ta maniring am, "
JHN,12,15,"""Inyo a tao do Yelosaleng am ji kamo anyahey. Cita kamo o Panirsirngen nyo a yamavang do likta baka a yarana mai."""
JHN,12,16,"No kano nang am ji da tenngi no macinanao jya o peypeypangayan na. Makaranes rana o azwazway na ni Yeso a nimirwa a mavyay a kapeycyakavat na rana a mangay do teyngato am manakem da rana o ciring a domket do Seysyo a manoyong a pakacirngen na jya, do kapeyyangay na kano vazay da jya no tao."
JHN,12,17,Tawagan ni Yeso si Lasalo apo do heseb na am amyan dang so aro a tao. So nipeylimwang da no akman sang a nimacita da vazay. 
JHN,12,18,Ori o nyangay da no aro a tao a mangay amrapong sya. Ta nimamizing da o kanimapeyvangon na si Lasalo. 
JHN,12,19,"Maniring sira o tao a macyagom do Vadisay do kadwan jira am, ""Asyo tamo eya yabo so oyowyat a amzazat jira. Cita pala yatodamimin rana o tao do karawan a omanod jya."""
JHN,12,20,Amyan so tao do Sila a nimangay do Yelosaleng a mamaring so kanen a omraralay ni Ama ta do to. 
JHN,12,21,"Sira rana am mangay da citahen si Veydipo a tao do Peysayta a ili a macinapnap do Cyadidi. Maniring sira jya am, ""Mo kahakay, namen kakdain si Yeso a macita."" "
JHN,12,22,Karahan am mangay na ipanci ni Veydipo ji Antele a kapeyheza da mangay manci nya ji Yeso. 
JHN,12,23,"Maniring si Yeso am, ""Yarana makaranes o araraw no ikazway no Nipamnekan na ni Ama ta to a tao. "
JHN,12,24,To ko na macitangayan jinyo am no ji pamowa do tana o mowahen am jyablis ori a asaha. Am no si pamowahen do tana am amlida rana kapalasi na rana. 
JHN,12,25,O ambeywan do inawan na a tao am mapehes jya o inawan na. O tongbo so inawan na do karawan eya am mahap na o to meyyonong a ikavyay no pahad na do teyngato. 
JHN,12,26,O mahap so vazay ko am macilocilolo jyaken. O yanan ko am amyan sira dang o kahanhanan ko. O mahap so vazay ko am azwain na ni Ama.
JHN,12,27,"""Yako meyngen so onowned sicyaikwaya. Ikongo pa o ciring ko. Manngwa, apya o kapanci ko ni Ama mapaliklik so yaomanam a alalaw ko? Am o peypeypangayan no ko nyai do karawan am ahapen ko o alalaw ko ang. "
JHN,12,28,"Mo Ama, inaoy si macita da no tao oyowyat mo."" Mina to ngyan so ciring apo do teyngato no kano nang. Maniring am, ""Ko na nipatwaw o oyowyat ko. So pirwan ko paha mapatwaw sya."" "
JHN,12,29,"Mamizing da o ciring ori no aro a tao am maniring sira am, ""Ori am nimeykadey."" Am maniring o kadwan jira am, ""Yamyan so tinsi a yanimacisirsiring jya."" "
JHN,12,30,"Am maniring si Yeso jira am, ""Beken a yaken o na aingan no ciring, ta inyo o na pamizngen. "
JHN,12,31,Oya rana o ipacici so tao do karawan. Oya rana o isakeb ni Satan a yatomalamozong no tao do karawan. 
JHN,12,32,"No si padketen da rana yaken do jyojika keypirwa ko na a mavyay am panopen ko o aro a tao do karawan."" "
JHN,12,33,O peycirngan na sang am ipakateneng da jya no tao o kangay na mawakwak do jyojika.
JHN,12,34,"Maniring o aro a tao am, ""O domket do Seysyo am to meyyonong a mavyay o Misayya. Am ikongo mo pancyan no kapadket sya do jyojika so Nipamnekan na tao ni Ama ta do to. Sino tao mo ipanci ang."" "
JHN,12,35,"Maniring si Yeso am, ""Alikey o iyan na jinyo no zezak. Makabezbez kamo a omalam do iyan na pa no zezak. Ta no masari rana am ji nyo na cita o pangonongan nyo. "
JHN,12,36,"No myan pa o zezak am anoyngan nyo ori an. So ikanoyong nyo na mazngang so onowned."" Iptad na ni Yeso o ciring na am karwan na sira kangay na rana matarek do kabwan no tao. "
JHN,12,37,Tana aro o yongkad na apo ji Ama ta do to am ji da nganoyngi si Yeso. 
JHN,12,38,"O ikakman na sang am mangononong o mina ciring ni Isayya. Ta maniring am, ""Mo Panirsirngen, sino o to nganoyong do ipeylimwang namen. Sino o to makacita so oyowyat na no Tao do to."""
JHN,12,39,"Nimalavat na rana ni Isayya o kaji da manganoyngan. Ta maniring am, "
JHN,12,40,"""Si Ama ta do to o icyakma dey mavota. Icyakma ney vato o onowned da do kaji da mamlisan. Maniring si Ama ta do to am, 'Yabo da kasngesngenan jyaken. Makongo ko so wanjin a mapatastas sira do teyngato.'"""
JHN,12,41,O peycirngan na sya ni Isayya am nipacita na ni Ama ta do to o azwazway ni Yeso jya. Am ori o peycirngan na sya jya.
JHN,12,42,"Tana akman sang am aro panipanirsirngen da no tao do Yotay a omanoyong ji Yeso. Am kanyahey da no tao a macyagom do Vadisay. Am ori o ji da makadkeci jya ipanci, do kanyahey da pasyain do peyneynozyan da. "
JHN,12,43,Ikeykakza da pa o icyatatao da zomwazway sira. Ji dakzan o kazwazway na sira ni Ama ta do to.
JHN,12,44,"Maniring si Yeso a amlolos am, ""Omanoyong jyaken am beken a yakehen o anoyngan da. Ta akman sang si Ama a nimapahanhan jyaken o anoyngan da. "
JHN,12,45,O makacita jyaken am akman sang sira makacita si Ama a nimapahanhan jyaken. 
JHN,12,46,Akma koy zezak a mai do teyrahem. So ji da na ngyani do kasarisaryan no omanoyong jyaken a tao. 
JHN,12,47,"O makamizing so nanao ko a ji mangononong jya am ji ko pacicya. Ta o ko nyai do teyrahem am beken a mapacici so tao do teyrahem, ta patazadangen ko sira. "
JHN,12,48,O tomaosya jyaken a ji ngahap so nanao ko am pangozayan ko o ciring ko a manci no keyyan no raraten na no masasnad rana o araraw no kapeykapyapinpin na so tao ni Ama ta do to. 
JHN,12,49,Ta ko ji mangozai o kataotao ko a yamapeyciring sya. Ta ko to mangozai o ciring no yanimapahanhan jyaken. 
JHN,12,50,"Ta ko katenngan o ciring na yapwan no to meyyonong a ikavyay no pahad. O ciring ko rana am ciring na ori ni Ama."""
JHN,13,1,Kasaraw pa kapamaring da na so kanen do ngaranan da Iyeci am katenngan na rana ni Yeso o kakeykai na rana meysinaoli ji Ama na do to. Na tey karilaw o omanoyong jya tao do karawan. Tana marateng rana o ikawakwak na am ji namtadan o karilaw na nira.
JHN,13,2,Moyab sira do araraw no ipamaring da so kanen ni Yeso a kano macinanao jya am amyan rana si Satan do onowned no anak ni Simong a meyngaran so Yota a tao do Isecyadi. So nipamnekan na rana do kapanazang na ni Yeso.
JHN,13,3,Katenngan na ni Yeso o kanitomoro na nya jya ni Ama ta do to so oyowyat na. Katenngan na o kanimapo na ji Ama ta do to. So ipakateneng na do kapeysinaoli na ji Ama ta do to. 
JHN,13,4,Am ori o peytatanek na do yanan na kapakaro na so magorogod na a mahap so asa ka veynget a pabteken do kawakan na. 
JHN,13,5,Karahan am mapaglo so ranom do simingki a kaoyas na rana do ai no macinanao jya a kalinas na do ai da no veynget. 
JHN,13,6,"Oyasan na o ai ni Simong Pite am maniring si Pite am, ""Mo Panirsirngen, mo oyasan o ai ko?"" "
JHN,13,7,"Maniring si Yeso am, ""Mo jyatenngi pa o vazay ko sicyaikwaya. Am no kadadayan no araw am katenngan mo na."" "
JHN,13,8,"Maniring si Pite am, ""Ji ko amya imo a omoyas do ai ko."" Maniring si Yeso am, ""No si ji ko ngoyasi o ai mo am ji ko imo abneka a macinanao jyaken."" "
JHN,13,9,"Maniring si Simong Pite am, ""Mo Panirsirngen, no komwan am oyasi ai ko a kano lima ko a kano oo ko."" "
JHN,13,10,"Maniring si Yeso am, ""O nimarios rana tao am todamimin rana o kataotao na manownaw. Am ori o ika ai na rana no oyasan. Inyo rana am kamo manonownaw am beken a kamo todamimin."" "
JHN,13,11,"Katenngan na rana ni Yeso o manazang nya. Am ori o pancyan na no, ""Beken a kamo todamimin a yamanownaw."""
JHN,13,12,"Mateyka na rana oyasan o ai da am peyyayoben na rana o magorogod na a kahezsad na rana. Maniring do macinanao jya am, ""Manngwa, nyo katenngan o peypeypangayan no ko nioyasan do ai nyo an? "
JHN,13,13,Kamo manoyong a manci nyaken a Mangnanao a Panirsirngen nyo. Manoyong ori. 
JHN,13,14,"Yaken am Panirsirngen nyo, yamnanao jinyo a yaniomoyas do ai nyo. Akman kamo sang a omoyas do ai no kadwan jinyo. "
JHN,13,15,Yamyan rana so yako nipacita jinyo. So to nyo vangovangoni sya peyvazain an. 
JHN,13,16,To ko na macitangayan jinyo am ji na meyhavasi no pavahain da tao o mapavahay sya an. Jyakarakarang o pahanhanen da kano mapahanhan sya an. 
JHN,13,17,No nyo na katenngan o akman sya nanao am no si pangononongan nyo am tey rako o sarasaray nyo an.
JHN,13,18,"""Beken a ko to zagoma inyo a yapeyciringan sya, ta ko katenngan sira o yako nitenngan a tao. Am manoyong o ciring do Seysyo an. Ta maniring am, 'O yamacihanghang jyaken a asa ka tao am yamanazang nyaken.' So ipangononong no ciring ang. "
JHN,13,19,Ko na to mancyan jinyo do na ikabo pa no vazay eya. Ta no si makaranes rana o vazay am anoyngan nyo na yaken a meyngongyod a Tao do to. 
JHN,13,20,"To ko na macitangayan jinyo am o tomaotao so nitovoy ko am yaken o taotawwen da. O tomaotao jyaken am si Ama ta do to o taotawwen da, ta iya o yanitomovoy jyaken."""
JHN,13,21,"Iptad na o ciring na ni Yeso am meyngen o onowned na. Maniring rana am, ""To ko na mancyan jinyo am yamyan jinyo so yasa ka tao a yamanazang nyaken."" "
JHN,13,22,"Karahan am meysingsingkad sira o macinanao jya, do kaji da makatenngan do peycirngan na sya. "
JHN,13,23,Asa do macinanao jya o ikaglaw ni Yeso a macitangked ji Yeso. 
JHN,13,24,"Maniring si Simong Pite jya am, ""Panahsan pala. Sino na ipanci ang."" "
JHN,13,25,"Karahan am macisngen rana ori ji Yeso. Maniring ji Yeso am, ""Sino mo ipanci ang, mo Panirsirngen."" "
JHN,13,26,"Maniring si Yeso am, ""O torwan ko no pang eya am iya ang."" Iptad na o ciring na am mangap so asa ka pang a kapatodeh na sya ji Yota a anak ni Simong a tao do Isecyadi kahap na sya. "
JHN,13,27,"Meyratateng am bedbedan na ni Satan o onowned na. Maniring si Yeso jya am, ""No yamyan so yamo ipeynanakem a vazay mo am peyvazain mo am."" "
JHN,13,28,Ji da tenngi o ciring ni Yeso ji Yota no karwan da amlisna do dang. 
JHN,13,29,"Si Yota rana am meymatmatngeh no nizpi da. Am ori o pancyan da no, ""Ala na pahanhanen ori a yamangap so yata ipamaring so kanen an. No na ipanci a yamanidong so makasi a tao."" "
JHN,13,30,Kanen na o pang ni Yota am makowbot rana a komaro jira. No kano nang am mahep rana a masari.
JHN,13,31,"Makowbot si Yota am maniring si Yeso am, ""Sicyaikwaya am macita nyo na o azwazway ko a Nipamnekan na ni Ama ta do to a tao. Ta pakacittan da no tao so azwazway na ni Ama ta do to do Nipamnekan na tao. "
JHN,13,32,No yamanoyong kapakacita da no tao so azwazway na ni Ama ta do to do Nipamnekan na tao am akman sang si Ama ta do to a zomwazway so Nipamnekan na tao. So na ikakeykai rana no azwazway no Nipamnekan na ni Ama ta do to a makaranes. 
JHN,13,33,"Yalikey rana, manga keypong, ko ipacikaop jinyo. Tana kalahen nyo yaken am ji nyo a kala yaken. Am ko to mancyan rana jinyo sicyaikwaya akman so mina ciring ko do panipanirsirngen da no tao do Yotay. O angayan ko am ji nyo makaranesi. "
JHN,13,34,O itoro ko a vayo a inanao ko jinyo am masicyakarilaw kamo. To nyo nita o aryarilaw ko jinyo. Ta akman kamo so sang a masicyakarilaw. 
JHN,13,35,"No si manoyong o kapasicyakarilaw nyo am katovilan da na inyo no tao do karawan a manoyong a omanop jyaken."""
JHN,13,36,"Maniring si Simong Pite ji Yeso am, ""Mo Panirsirngen, do wanjin mo angayan."" Maniring si Yeso am, ""O ko angayan am ji ka macihza jyaken sicyaikwaya. Am cyaha, ta no makwa am amyan ka na do yanan ko."" "
JHN,13,37,"Maniring si Pite am, ""Mo Panirsirngen, ikongo ikarahet na no kapacihza ko jimo sicyaikwaya. Tana yangay ko imo no inawan am ji ko manesehan."" "
JHN,13,38,"Maniring si Yeso am, ""Manngwa, manoyong o kangay mo nyaken so inawan an? Am to ko na macitangayan jimo am si omanam a tomazokokok o manok am ipitlo ka omalalas jyaken."""
JHN,14,1,"Maniring pa si Yeso jira am, ""Ji kamo a rahet so onowned an. Ta anoyngan nyo si Ama ta do to a ka nyaken an. "
JHN,14,2,Yaro o yanan do vahay ni Ama. O ko yangay am ko mangay peykala inyo so yanan nyo. No si jyanoyong o akman sang am ji ko mancyan jinyo. 
JHN,14,3,No si manoyong o kangay ko a meykala ninyo so yanan nyo am meysinaoli ko pa a mangay a omahap jinyo a kapacitovong nyo jyaken. 
JHN,14,4,"Nyo katenngan o rarahan do yako angayan ang."""
JHN,14,5,"Maniring jya si Tomase am, ""Namen jyatenngi mo angayan, mo Panirsirngen. Am ori o namen ji makatenngi do rarahan ang."" "
JHN,14,6,"Maniring si Yeso am, ""Yaken am rarahan nyo. Yaken am yanan no manoyong a nanao. Yaken am yapwan no to meyyonong a ikavyay no pahad nyo. No ko abo am abo tao a makatanggeh ji Ama ta do to. So ika yaken no ipakatokod nyo ji Ama ta do to. "
JHN,14,7,"No kamo manoyong a yamakateneng jyaken am akman sang si Ama a katenngan nyo. Papwan nyo sicyaikwaya o ipakateneng nyo na jya, ta nyo na nimacita."""
JHN,14,8,"Maniring si Veydipo ji Yeso am, ""Pacitaney jyamen, mo Panirsirngen, si Ama ta do to, ta ori namen kakzeben."" "
JHN,14,9,"Maniring si Yeso am, ""Mo Veydipo, ko na mownay a yamacikaop jinyo. Manngwa, mo pa jyatenngi yaken? O makacita jyaken am nimacita da na si Ama. Ikongo mo pancyan no kapacita ko ni Ama jinyo. "
JHN,14,10,"Manngwa, mo anoyngan yaken, mo Veydipo an? Do ko kapacikaop ji Ama a na kapacikaop jyaken ni Ama? O ciring ko jinyo am beken a yapo jyaken. So na icyakman sang no vazay ko. Ta vazay na ori ni Ama a yamacikaop jyaken. "
JHN,14,11,Anoyngan nyo o ko kapacikaop ji Ama. Ta akman sang si Ama a yamacikaop jyaken. Am no si ji nyo nganoyngi am to nyo na nita o mina vazay ko an.
JHN,14,12,"""To ko na macitangayan jinyo am mapeyvazay da o mina vazay ko no omanoyong jyaken a tao. So iyan no makapeyvazay so rakorakwan pa kano nang. O ikakman na sang am amyan ko na ji Ama do teyngato. "
JHN,14,13,No mapasyasi kamo a meyhanhan no ngaran ko am amizngen ko inyo. So ikanoyong no azwazway ni Ama ta do to a mangay tomwaw jyaken a Anak na. 
JHN,14,14,No mapasyasi kamo jyaken do makakaday a meyhanhan no ngaran ko am amizngen ko inyo.
JHN,14,15,"""No si manoyong o kaglaw nyo nyaken am pangononongan nyo o nanao ko. "
JHN,14,16,"Ipanci ko ji Ama a kapanta na ninyo so somidong jinyo a Seyzi, kato na rana meyyonongan a macikaop jinyo. "
JHN,14,17,Iya rana am yamapatwaw so manoyong a nanao ni Ama ta do to. Am da to nazibwan no yaji nganoyong jyaken a tao. Ta da jyacita. Am ori o da ji makatenngi jya. Am inyo am nyo katenngan o Seyzi a macikaop jinyo a Rarey nyo a yaji macisyay jinyo.
JHN,14,18,"""Ji ko mamyapyan inyo a akmey minaminasbang, ta meysinaoli ko pa jinyo. "
JHN,14,19,Alikey rana kaji da na makacittan jyaken no ji nganoyong jyaken a tao. Am inyo am macita nyo pa yaken no si mirwa ko pa a mavyay. So ikakman nyo sang a makahap so to meyyonong a ikavyay no pahad nyo. 
JHN,14,20,No si marateng o araraw no nang am katenngan nyo o kapacikaop ko na ji Ama. So ikakman nyo sang a macikaop jyaken. Akman jyaken a yamacikaop jinyo. 
JHN,14,21,"O mangononong do nanao ko am manoyong o akman sang a maglaw nyaken. O maglaw nyaken a tao am akman sang si Ama a marilaw nira. So karilawan ko nira. So ika yaken no somidong sira a manoyong a makateneng jyaken."""
JHN,14,22,"Maniring si Yota (am beken a nimanazang ni Yeso a si Yota tao do Isecyadi) am, ""Mo Panirsirngen, ikongo na ika yamen no makateneng jimo a yaji zagom so tao do karawan."" "
JHN,14,23,"Maniring si Yeso am, ""O maglaw nyaken am pangononongan da o nanao ko. Ta ori o karilawan na nira ni Ama. So ipacikaop namen si Ama jira. "
JHN,14,24,"O jyaglaw nyaken am ji da mangononongi o nanao ko. O nyo nimamizing a nanao am beken a apo jyaken, ta yanimapo ji Ama a yanimapahanhan jyaken."
JHN,14,25,"""No kapacikaop ko pa jinyo am nipanci ko na ya jinyo. "
JHN,14,26,O yasomidong jinyo a Seyzi am tovoin na jinyo ni Ama ta do to a kapalit ko a kananao na jinyo no makakaday a vazay a kapakanakem nyo na so mina ciring ko jinyo no kakwa. 
JHN,14,27,"Ko itoro jinyo o ikapiya no onowned nyo. So na ikanoyong a yapo jyaken no apiya onowned nyo. Am meytarek ori a kano ipanci da no tao do karawan ikapiya no onowned. Am ori an, ji nyo a raci so onowned. Ji kamo anyahey. "
JHN,14,28,"Nimamizing nyo na o ciring ko an. Tana ko karwan inyo am meysinaoli ko pa jinyo. No si ikaglaw nyo yaken am isaray nyo yaken a mangay ji Ama, ta iya rana am mahamahama pa ka nyaken. "
JHN,14,29,"Nipanci ko na jinyo, do ji na pa makaranesi no vazay ang. Ta no si makaranes ori am anoyngan nyo na yaken. "
JHN,14,30,Alikey rana o yako ipacikaop jinyo a macisirsiring jinyo. Ta yarana myan o yamimong no karawan. Am ji na harag yaken no oyowyat na. 
JHN,14,31,"Am katenngan da no tao do karawan o ko kaglaw ni Ama, do yako kahap so makakaday a vazay a nipanci na jyaken ni Ama."" Meyratateng am maniring pa jira si Yeso am, ""Mangay tamo na."
JHN,15,1,"""Yaken rana am akma koy meyngongyod a potaw a kayo. Si Ama o omaponged nya. "
JHN,15,2,"O ji malasi a yangaw a macinapnap jyaken am akteben na. O malasi a yangaw na am vezeden na, kato na ngarokan no asi na. "
JHN,15,3,Inyo rana am kamo na akmey manownaw so onowned no nanao ko a yako ninanao jinyo. 
JHN,15,4,"Ji nyo ngaroi yaken an. Akman jyaken a ji macisyay jinyo. Abo o yangaw no kayo a to meynakem no kapalasi na no ji macinapnap do kayo na. Akman kamo sang, ta no macikaop kamo jyaken am akman kamo so kayo a malasi."
JHN,15,5,"""Yaken am yakmey kayo. Inyo am yangayangaw na. O macikaop jyaken am macikaop ko jya a karo no akma ney asi. No si karwan nyo yaken am ji nyo amaog o vazay nyo. "
JHN,15,6,O komaro jyaken a tao am kapalangayan na o yangaw no kayo a nimapolcing a kawalit nya a karokop na rana a kabedbed da sya no tao a ipanotong a katemtem na rana. 
JHN,15,7,No si macikaop kamo jyaken a keyyan na rana no ciriciring ko do onowned nyo am no amyan so amin nyo jyaken am itoro ko jinyo. 
JHN,15,8,O azwazway ni Ama am akmey asi no kayo a macita da jinyo. No si makman kamo sang am manoyong kamo a omanop jyaken. 
JHN,15,9,Ko ikaglaw inyo. Akman si Ama a maglaw nyaken. Peyyanen nyo do onowned nyo o pangangarilawan ko an. 
JHN,15,10,No si pangozain nyo o nanao ko am manoyong kamo na mapeyyan sya do onowned nyo so pangangarilawan ko. Akman jyaken yaomonot do ciring na ni Ama a yamapeyyan sya do onowned ko so pangangarilawan na. 
JHN,15,11,Nipanci ko na jinyo akman sang a vazay. So yangay na jinyo no sarasaray ko a kapeyngongyod nyo na a masaray.
JHN,15,12,"""Masicyakarilaw kamo akman jyaken a yamarilaw ninyo. Ta ori rana am ciring ko jinyo. "
JHN,15,13,Ney rako na pangangarilawan am ji macivivyai o kagagan. 
JHN,15,14,No si pangononongan nyo o nanao ko am manoyong kamo na kagagan ko. 
JHN,15,15,Ji ko na abneka inyo a lamlamsoy ko. Ta o lamlamsoy am ji na tenngi o vazay no mapalamsoy sya tao. Ko na to abneka inyo a kagagan ko. Ta ko na nimimin o yako nimamizing ji Ama a yanipanci jinyo. 
JHN,15,16,"Beken a inyo o yanimamnek jyaken, ta yaken o yanimamnek jinyo. So ko tovoyan jinyo a mangay meyvazay so makasidong so tao a vazay. Ta o akman rana sang a vazay am tey saray na ni Ama ta do to a mangay no makwa. Si akman kamo sang am no mapasyasi kamo ji Ama am itoro na jinyo. "
JHN,15,17,"Masicyakarilaw kamo an, ta ori rana am ciring ko jinyo."
JHN,15,18,"""No pacioyyan da inyo no ji nganoyong jyaken am naknakmen nyo o kanimanoma da na nimacioya jyaken. "
JHN,15,19,No kamo meyyangay pa kano ji manganoyong a tao do karawan am isaray da inyo do kapeyyangay nyo. Am kamo na ji meyyangay a ka nira. Ta ko na nipapinpin inyo a omanoyong jyaken. Am ori o da pacioyyan jinyo no yaji nganoyong jyaken a tao. 
JHN,15,20,Peyyanen nyo do onowned nyo o yako nipanci jinyo. Ji na meyhavasi no lamlamsoy o mapavahay sya tao. No si peyrarehten da yaken am akman kamo sang a peyrarehten da. No si onotan da o ciring ko am onotan da o ipangnanao nyo a ciring. 
JHN,15,21,"Mamimin o akman sang a alalaw a mangay jinyo, do kamonganay nyo jyaken. Ta ji da tenngi o nimapahanhan jyaken. "
JHN,15,22,No ko jya nimai do karawan a mapamizing sira no nanao ni Ama ta do to am ji da tenngi o keyyan no raraten da. Am sicyaikwaya am ji da rana tayo o raraten da. Ta ko na nipanci jira o nanao ni Ama ta do to. 
JHN,15,23,O macioya jyaken am macioya ji Ama. 
JHN,15,24,No ji ko nimeyvazay so ji da pa nimapeyvazay no tao do tangain da am abo raraten da. Am da kanimakacita rana sya so vazay ko. Am da kapacioya jyaken a kani Ama. 
JHN,15,25,"Am da na nimacita o vazay ko. So ikanoyong no yadomket do Seysyo a ciring. Maniring am, 'Yabo na agagazan no da kato macioyyan jyaken.'"
JHN,15,26,"""O yasomidong jinyo a Seyzi am yapo ji Ama. Iya rana am mapatwaw so nanao ni Ama ta do to. So tovoyan ko sya apo ji Ama a mangay jinyo do dang a kapeylimwang na nyaken jinyo. "
JHN,15,27,Akman kamo sang a meylimwang nyaken. Ta nimeycicinda kamo a nimacihza jyaken no kavavayo ko pa mangnanao.
JHN,16,1,"""Ji kamo na haha so nakem, ta nipanci ko na ya jinyo. "
JHN,16,2,Mangay kapasyay da jinyo do peyneynozyan. Amyan so araraw no iwakwak da jinyo. Am ipanci da ori a agoman da ni Ama ta do to. 
JHN,16,3,O ikakman da sang so vazay jinyo no tao am ji da tenngi si Ama ka nyaken. 
JHN,16,4,"No makaranes rana o akman sang a vazay am cyaha, ta nipaziman ko na jinyo. Ji ko nipeycicinda nipanci jinyo o akman sang a vazay, ta macikaop ko pa jinyo."
JHN,16,5,"""Ko meysinaoli rana sicyaikwaya do yanitomovoy jyaken an. Am yabo jinyo o yanimapacici jyaken a manci no, 'Do wanjin mo angayan.' "
JHN,16,6,Am yako ipanci rana jinyo sicyaikwaya am kamo na marahet so nakenakem. 
JHN,16,7,Am to ko na macitangayan jinyo am no si mangay ko am apya ori jinyo. No si ji ko angay am ji makaranes jinyo o somidong jinyo a Rarey nyo. Am no si mangay ko am tovoin ko a mangay jinyo. 
JHN,16,8,Si mai ori am patwawen na do tao do karawan o meyngongyod a raraten a kano meyngongyod a apya vazay a kano ipasingkad na so tao ni Ama ta do to. 
JHN,16,9,O raraten da no tao do karawan am da ji nganoyngi yaken. 
JHN,16,10,Da jyatenngi o manoyong a vazay. Ta yaken rana am yako mangay ji Ama. So ji nyo rana makacitai jyaken. 
JHN,16,11,Yamalas o yada naknakmen a na ipasingkad so tao ni Ama ta do to. Ta yarana nimeydedna o peyoyaoyyan na do mimong no karawan.
JHN,16,12,"""Yaro pa o yako ipanci jinyo am ko ihawa kaji nyo makatenngan jya sicyaikwaya. "
JHN,16,13,No mai rana o Seyzi a yamapatwaw so manoyong a nanao ni Ama ta do to am ipeypalanginan na inyo. Am ji na mangozai o oyowyat na. Ta nimamizing na o ipanci na jinyo. So pancyan na nya jinyo so omanam pa vazay. 
JHN,16,14,"Azwain na yaken, ta ahapen na o ciring ko a ipanci jinyo. "
JHN,16,15,Yatodamimin o nanao ni Ama yamyan jyaken. Am ori o ko pancyan no na kayapo jyaken no inanao na jinyo no Seyzi.
JHN,16,16,"""Alikey rana kaji nyo na makacittan jyaken. Am ji meyyonownay ori a kapakacita nyo na jyaken."" "
JHN,16,17,"Maniring o tatasa ka macinanao jya am, ""Ikongo peypeypangayan no nang. A na kapanci no kalikey na rana kaji ta na makacittan sya, a na kapanci pa no na kangay ji Ama na do to. Ikongo peypeypangayan no ciring na ang. "
JHN,16,18,"Ikeykongo peypeypangayan no na ipanci ori a kalikey na rana. Tamo jyatenngi o na hetehtawan no ciring na."""
JHN,16,19,"To na tenngi ni Yeso o kapacici da sya. Am ori o nipancyan na nya jira. Maniring am, ""Nyo ikazyak o ko kapanci no na kalikey rana no kaji nyo na makacittan jyaken? A kano, 'Ji meyyonownay a kapakacita nyo na jyaken?' "
JHN,16,20,"To ko na macitangayan jinyo am mangay kalavi nyo a meykaoo. Am somaray sira o tao a ji nganoyong jyaken. Am cyaha, ta o lavyan nyo am no meyvoga am sarasaray nyo na. "
JHN,16,21,"No marateng rana o araraw no kapaw no totowang no mamlis so kanen a mavakes am manoyong karako no alalaw na. Am no mapaw rana ori am kahamangan na rana o alalaw na, do katey masaray na a makacita so anak na nimatazak rana tao do karawan. "
JHN,16,22,"Ori an, nyo ikakman sang an. Tana kamo marahet so aktokto sicyaikwaya am cyaha, ta mai ko pa tomita jinyo a kasaray nyo a makacita jyaken. So ikabo no tao a makapehes sya jinyo so sarasaray nyo. "
JHN,16,23,No si marateng o araraw ori am abo rana asa ka ciring a ipacici nyo jyaken. To ko na macitangayan jinyo am no mapasyasi kamo ji Ama kapeyhanhan nyo no ngaran ko am itoro na jinyo. 
JHN,16,24,"Sicyaikwaya am yanyo pa ji meyhanhanan o ngaran ko a mapasyasi ji Ama ta do to. So amin nyo sya an, ta itoro na jinyo. Am ori o ikanoyong nyo a tey masaray rana."
JHN,16,25,"""Amyan rana so nipehngehngay ko a ciring ko jinyo. Am yarana makeykai o araraw na a makaranes. So ji ko rana mapowzibi so ciring ko. Ta ko na pasononga o vazay ni Ama a ipanci ko jinyo. "
JHN,16,26,No si marateng rana o araraw am mapasyasi kamo ji Ama ta do to a meyhanhan no ngaran ko. So ikabeken a yaken o mapasyasi ninyo. 
JHN,16,27,Ta na ikarilaw inyo ni Ama ta do to. O na karilawan ninyo am nyo ikaglaw yaken a yaomanoyong jyaken a apo ji Ama ta do to. 
JHN,16,28,"Ko apo ji Ama ta do to a yanimai do teyrahem. Sicyaikwa rana ya am ko na karwan o karawan a yamangay rana ji Ama ta do to."""
JHN,16,29,"Maniring o macinanao jya am, ""Ka manoyong a yaji manayotayo so ciring, ta namen katenngan rana o peypeypangayan no mo ipanci. "
JHN,16,30,"Namen katenngan imo a yabo so yajyatenngi. Mo katenngan o yamyan do onowned namen. Ori o namen anoyngan jimo a yapo ji Ama ta do to."" "
JHN,16,31,"Maniring si Yeso jira am, ""Nyo na anoyngan yaken sicyaikwaya? "
JHN,16,32,"Naknakmen nyo an. Ta makeykai rana o kasyasyay nyo rana mangay do peycyavakavahayan nyo a ika yaken rana no yamaveyvow. Am ko jyaveyvow, ta macikaop jyaken si Ama. "
JHN,16,33,"O ko pancyan no nang jinyo am ko ipadnadna so nakem nyo a macikaop jyaken. Am mangay o kalalaw da jinyo no ji manaralay a tao. Am ji kamo a zabab so onowned an. Ta ko na niharag o yamrahet so karawan."""
JHN,17,1,"Mateyka ni Yeso o ciring na am tangarahen na o hanit. Maniring am, ""Mo Ama, oya rana o araraw. Azwazwain mo o Anak mo. So icyakman na sang no Anak mo a zomwazway jimo. "
JHN,17,2,Nitoro mo na o oyowyat jya a tomalamozong no tao do karawan. O icyakman na sang am itoro na o to meyyonong a ikavyay no pahad da no tao a nipamnekan mo a omanoyong jya. 
JHN,17,3,"O to meyyonong a ikavyay no pahad da am ipakateneng da jimo a ney manoyong na Tao do to, a kapakateneng da ji Yeso Kizisto a nitovoy mo do karawan. "
JHN,17,4,Ko na nipacita o azwazway mo do karawan. Ta ko na nipakavos o vazay a mo nitoro jyaken. 
JHN,17,5,"Mo Ama, sicyaikwaya am itoro mo jyaken o azwazway mo do tangain mo. Paolin mo o azwazway ko no keyyan ko pa jimo do dang, no kaji na pa amaogan no karawan."
JHN,17,6,"""Ko na nipeylimwang imo do aro a nipamnekan mo a tao do karawan. Sira manoyong a yamonganay jimo. Sira am mo nitoro jyaken. So da na ikanoyong a yaomonot do nanao mo. "
JHN,17,7,Da na katenngan o vazay ko a kano ciring ko a manoyong a yapo jimo. 
JHN,17,8,Ta ko ninanao sira o mo nitoro jyaken a nanao. Sira manoyong a yarana mahap sya. Da katenngan o yako kanoyong a yapo jimo. Da anoyngan o yamo kanitomovoy jyaken.
JHN,17,9,"""Sira o ko ipeynozi. Ko ji meynozyan sira o tao a yaji nganoyong jyaken. Ta o yamo nitoro jyaken o yako ipeynozi, ta sira manoyong a yamonganay jimo. "
JHN,17,10,O monganay jyaken a tao am yamamimin a monganay jimo. O monganay jimo a tao am yamonganay jyakehen. O azwazway ko am yada rana patwawen. 
JHN,17,11,"Ko na mangay jimo sicyaikwaya. So ji ko rana ngyani do karawan. O yamavezed a nitoro mo jyaken a tao am apzatan mo sira no oyowyat mo, mo Ama do to. So icyakma dey yasa a akman jyaten. "
JHN,17,12,"No kapacikaop ko pa jira am nipzatan ko sira no oyowyat mo a nitoro mo jyaken. So ikabo no asa ka tao jira nimavozaw, do kapzat ko jira. Am o manazang nyaken a tao am nidomket rana do Seysyo o kapeyparaherahet na."
JHN,17,13,"""Sicyaikwaya am ko na mangay jimo. Ko na nipanci o aro a vazay eya do yako iyan pa do karawan. So ikanoyong da masaray so onowned do kapasaray ko sira. "
JHN,17,14,Ko na nipeylimwang jira o ciring mo. Am da pacioyyan sira no yaji manaralay a tao do karawan. Ta yarana macitarek o pangtoktwan da kano ji manganoyong a tao. So ikanoyong da rana akman jyaken a ji monganay do karawan. 
JHN,17,15,Ko ji ngakdaya imo sicyaikwaya a mahap sira do teyngato. Am ko kakzeben imo a amzat jira do vazay na ni Satan. 
JHN,17,16,So ikanoyong da rana akman jyaken a ji monganay do karawan. 
JHN,17,17,Peyyanen mo o ciring mo do onowned da. So ikanoyong da rana ji meylimoteng so onowned. Ta o ciring mo am tey manoyong. 
JHN,17,18,"Ko tovoin sira a meylimwang nimo do karawan, akman jyaken a yamo nitovoy do karawan. "
JHN,17,19,Ko itoro jimo o kataotao ko. So icyakman da sang a tomoro no kataotao da jimo a mahap so vazay mo.
JHN,17,20,"""Beken a sira ori o yako ipeynozi, ta yakman sang sira o yaomanam pa a yaomanoyong jyaken a yako ipeynozi. Ta amizngen da o ciring mo a da ipeylimwang. "
JHN,17,21,"Ko ipeynozi sira kakma dey yasaha, mo Ama. Inaoy si macikaop sira jyaten, akman jimo a ka nyaken a yakmey yasaha. Inaoy si akmey yasa sira. So ikanoyong da no tao do karawan a makateneng do kanitomovoy mo jyaken do teyrahem. "
JHN,17,22,O nitoro mo jyaken a azwazway ko am yako nitoro jira. So ikanoyong da akmey yasa so nakenakem. Yakman jyaten a yasa so nakenakem. 
JHN,17,23,Ko macikaop jira. Yaka macikaop jyaken a da kakmey yasa rana. So ikanoyong da rana no tao do karawan a makateneng jimo a marilaw no omanoyong jimo a tao. Akman jyaken a yamo ikaglaw a kapakateneng da rana no tao do karawan do kanitomovoy mo jyaken do teyrahem.
JHN,17,24,"""Mo Ama, o mo nitoro jyaken a tao am inaoy si amyan sira do angayan ko. So ikanoyong da makacita so azwazway ko a nitoro mo jyaken. Ta nimanoma rana o aglaglaw mo jyaken no kaji na pa amaogan no karawan. "
JHN,17,25,"Mo Ama do to a mapeyyangangay so tao, da pa jyatenngi imo no tao do karawan. Am ko imo katenngan. So da ikakman sang o nitoro mo jyaken a tao. Ta da katenngan o kanitomovoy mo jyaken do karawan. "
JHN,17,26,"Ko na nipeylimwang imo jira. Am ipeylimwang ko pa imo a kanoyong no aglaglaw mo jyaken amyan jira, akman jyaken a macilovot jira."""
JHN,18,1,Teyka meynozi si Yeso am makowbot rana kano macinanao jya a kangay da do katovangan no ayo a meyngaran so Kelon. Do dang rana am yanan no asa ka peymowamowan. So nyangay da do dang. 
JHN,18,2,"O meyngaran so Yota a meypanam a manazang ni Yeso am katenngan na o kalwalovotan da ni Yeso a kano macinanao jya, ta masangib si Yeso amlovot so macinanao jya do dang. "
JHN,18,3,No kano nang am yangay na rana ni Yota o aro a itaysang no Loma do yanan da Yeso a kano macinanao jya. O omzat do rako a panaralayan a nitovoy da no tao a macyagom do Vadisay a kano mapatanatanang so nakem da si Ama ta do to am mangay sira do yanan da Yeso a meypinan so voovoo da kano soo da. 
JHN,18,4,"Katenngan ni Yeso o makakaday a alalaw a mangay meydedna jya. Am ori o nipacicyan na sira. Maniring am, ""Sino nyo kalahen."" "
JHN,18,5,"Maniring sira am, ""O tao do Nasale a meyngaran so Yeso."" Maniring si Yeso am, ""Yaken nyo ipanci ang."" O meyngaran so Yota a manazang nya am macizasing jira. "
JHN,18,6,Teyka na ori ipanci ni Yeso am mina to ngiso sira a mazkem do teyrahem. 
JHN,18,7,"Maniring pa si Yeso jira am, ""Sino nyo kalahen."" Maniring sira am, ""O tao do Nasale a meyngaran so Yeso."" "
JHN,18,8,"Maniring si Yeso am, ""Ko na nipanci jinyo o na ka yaken na ang. No kamo manoyong a yakomala jyaken am ji nyo manapci sira o kararay ko."" "
JHN,18,9,"O peycirngan na so sang ni Yeso am pangononongan na o ciring na do kapanci na no, ""Mo Ama do to, ji ko liklika sira o nitoro mo jyaken a tao."" "
JHN,18,10,Karahan am o meyngaran so Simong Pite am nimapalolo so takzes am to na rana ngoyota o takzes na kapacipas na sya do wanan no talinga no lamlamsoy no panirsirngen da no mapatanatanang so nakem da si Ama ta do to. O ngaran no lamlamsoy no panirsirngen am si Mahe. 
JHN,18,11,"Maniring si Yeso ji Pite am, ""Pasoot rana o takzes mo. Mo ipanci o kaji ko ngapan so alalaw a nitoro na jyaken ni Ama ta do to?"""
JHN,18,12,O itaysang no Loma kano panirsirngen da kano omzat do rako a panaralayan am rakpen da si Yeso a kavaod da sya. 
JHN,18,13,Ney manoma na nyangayan da nya am meyngaran si Annase. Iya rana am icyarwa no maizay a yamapatanatanang so nakem da si Ama ta do to do kasa kawan ang a meyngaran si Keyava. 
JHN,18,14,Iya o nimanci nya do tao do Yotay so kapya na sya no asa ka tao a mangay mawakwak no aro a tao.
JHN,18,15,Macilolo si Simong Pite a kano asa ka macinanao ji Yeso am asa jira o katovilan no panirsirngen da no mapatanatanang so nakem da si Ama ta do to. Am ori o nipacisdep na ji Yeso a mangay do vahay no panirsirngen da no mapatanatanang so nakem da si Ama ta do to. 
JHN,18,16,Si Pite am amyan do pantaw. Makowbot o asa ka macinanao ji Yeso a katovilan no panirsirngen da no mapatanatanang so nakem da si Ama ta do to am macisirsiring do lamlamsoy da maniwangiwang so pazevngen a mavakes. Am ori o nipasdepan na si Pite. 
JHN,18,17,"Maniring o mavakes ji Pite am, ""Beken a ka macinanao do da nirakep a tao ang?"" Maniring si Pite am, ""Beken."" "
JHN,18,18,Marekmeh no kano nang. Am ori o nipeydokdok da so apoy a panangdangan da no itaysang no Loma kano omzat do rako a panaralayan. So nyangay ni Pite a macipanangdang jira.
JHN,18,19,Pacicin na si Yeso no panirsirngen da no mapatanatanang so nakem da si Ama ta do to. O ipacici na sya am omagaz do nanao na kano omanop jya. 
JHN,18,20,"Maniring si Yeso am, ""Ko masangib a yamangnanao do da kalwalovotan no tao. So yako ikasangib a yamangnanao so tao do peyneynozyan a kado rako a panaralayan. So yana ikabo no yako powziben a ciring ko. "
JHN,18,21,"Ikongo mo pacicyan jyaken. Apyapya rana o kangay mo mapacici so tao a yanimakamizing so nanao ko. Ta da katenngan o nipanci ko."""
JHN,18,22,"Teyka na ni Yeso o ciring na am siplangan na o posngi na no yasa ka mamzat a kapanci na no, ""Ikongo mo to mancii no akman sang do panirsirngen da no mapatanatanang so nakem da si Ama ta do to."" "
JHN,18,23,"Maniring si Yeso jya am, ""No si myan so malas a ko nipanci am pancyaney do aro a tao eyto. Am no si manoyong o ciring ko am ikongo mo to niplangi jyaken."" "
JHN,18,24,Meyratateng am ipanci na ni Annase o tao a mangay ni Yeso do tao a meyngaran so Keyava a panirsirngen da no mapatanatanang so nakem da si Ama ta do to. Am no kanang am mavaod pa si Yeso.
JHN,18,25,"Meyratateng am to manangdang pa dang si Pite. Maniring jya o asa ka tao am, ""Beken a macinanao ka asyo ji Yeso?"" Maniring si Pite do alalasan na jya am, ""Beken a yaken."" "
JHN,18,26,"Amyan so asa ka lamlamsoy no panirsirngen da no mapatanatanang so nakem da si Ama ta do to. Iya rana am zipos no nipeycipas ni Pite so talinga. Maniring ori am, ""Ji ko nimacita imo a nimacihza ji Yeso do peymowamowan no tao a."" "
JHN,18,27,"Maniring si Pite am, ""Jyabo a."" Am nimacinao no kano nang o katazokokok no manok."
JHN,18,28,Madagdag am hapen da si Yeso do yanan ni Keyava a vahay a kangay da nya do meymatmatngeh nira Loma tao a meyngaran so Pilato. Am ji sira nimacisdep o tao do Yotay. Ta raten da no nakem o kapacisdep da do vahay no beken a tao do Yotay do ipamaringan da so kanen a ingaran da Iyeci. Ta no si macisdep sira am ji da mya sira macipamaring so kanen jira. 
JHN,18,29,"Am ori o nyangay ni Pilato do pantaw a mapacici sira. Maniring am, ""Ikongo nyo oyyan no tao eya. Ikongo na karatan."" "
JHN,18,30,"Maniring sira am, ""No yabo na karatan am namen jyangayan jimo do jya."" "
JHN,18,31,"Maniring si Pilato jira am, ""No komwan am angayan kamo rana. Ahahapan nyo na sya do iwawalam nyo."" Maniring sira am, ""Yabo oyowyat namen a to meyneynakem a manci no keyyan no raraten no tao a mangay wakwaken."" "
JHN,18,32,"Ori rana am mangononong o ciring ni Yeso, do kapanci na no kataotao na mangay da padketen do jyojika a wakwaken."
JHN,18,33,"Karahan am somdep si Pilato do vahay a manci ni Yeso. Maniring jya am, ""Ka manoyong a panirsirngen da no tao do Yotay?"" "
JHN,18,34,"Maniring si Yeso am, ""Yamanoyong a ciring mo ori an? No yamo nimamizing do tao."" "
JHN,18,35,"Maniring si Pilato am, ""Mo ipanci yaken a tao do Yotay? A tarek da keylyan nyo ori a kano panipanirsirngen no mapatanatanang so nakem da si Ama ta do to o yanimai nimo jyaken a yamanci no vazay mo jyaken. Ikongo raraten mo."" "
JHN,18,36,"Maniring si Yeso am, ""Yaji yapo do tao do karawan o yako ipanalamozong. Ta no si ori am jyabo kaji da ngagoman nyaken no yaomanop jyaken a tao a kaji da makahapan jyaken no panipanirsirngen no tao do Yotay a. So ko ji monganai do karawan."" "
JHN,18,37,"Maniring si Pilato jya am, ""Ka manoyong a panirsirngen an?"" Maniring si Yeso am, ""Imo yamanci nyaken a panirsirngen. O ko nikatazak do karawan am yameykasa o peypeypangayan na. Ori rana am meylimwang no manoyong a nanao. O tao rana a makza no manoyong a nanao am ori o omamizing so ciring ko."" "
JHN,18,38,"Maniring si Pilato am, ""Ikongo o manoyong a nanao."" Karahan am makowbot si Pilato. Maniring do aro a tao do Yotay am, ""Ko ji makakala so yasa ka raraten na a yako pangozayan a oyyan ko nya. "
JHN,18,39,"Am ko to mangozai o iwawalam nyo. Ori rana am mangday do ipamaring nyo so kanen do Iyeci o kapasaway ko so asa ka marahet so nakenakem a tao. Manngwa, apyahen nyo yaken a mapasaway so panirsirngen nyo a tao do Yotay an?"" "
JHN,18,40,"Karahan am amlololos sira. Maniring sira am, ""Taosya a pasawain si Yeso. Ta si Palapa o pasawain."" (Si Palapa rana am manoyong a mangap so ahahapen.)"
JHN,19,1,Karahan am ipanci ni Pilato o tao a somipsipzot ji Yeso. 
JHN,19,2,"Karahan am nimamalikawag sira o itaysang no Loma so akmey tazici a pasakopen da ji Yeso a kapeyyayob da sya so akmey ayob no panirsirngen, "
JHN,19,3,"kangay da do tangain na ni Yeso. Maniring sira am, ""Makapintek ka panirsirngen no tao do Yotay an,"" kasipsiplang da na sya. "
JHN,19,4,"Meyratateng am makowbot pa si Pilato. Maniring do aro a tao am, ""Citahen nyo an, ta to ko na powbota yangay jinyo, do ko kaji makakalan so yana karatan."" "
JHN,19,5,"Karahan am makowbot rana si Yeso a nipasakopan da so akmey tazici a kapeyyayob na so akmey ayob no panirsirngen. Maniring si Pilato jira am, ""Citahen nyo o tao eya."" "
JHN,19,6,"Macita da si Yeso no panipanirsirngen no mapatanatanang so nakem da si Ama ta do to a kano omzat do rako a panaralayan am amlololos sira manci no, ""Padketen do jyojika. Padketen do jyojika."" Maniring si Pilato jira am, ""Ahap kamo na a kapadket nyo sya, ta yabo yako makala na karatan."" "
JHN,19,7,"Maniring sira o tao do Yotay am, ""Cyaha, ta amyan so iwawalam namen pangozayan ta amwakwak sya. Ta na to mancyan o kataotao na Anak na ni Ama ta do to."" "
JHN,19,8,Mamizing ni Pilato am to rana nyahey. 
JHN,19,9,"Karahan am somdep do vahay a kapacici na si Yeso. Maniring am, ""Do wanjin mo kapwan."" Am ji na nitovisan ni Yeso. "
JHN,19,10,"Maniring si Pilato ji Yeso am, ""Mo ji novisi yaken? Naknakmen mo keyyan no oyowyat ko a mapasaway jimo. So iyan no oyowyat ko a manci no kawakwak da jimo."" "
JHN,19,11,"Maniring si Yeso am, ""O na iyan no oyowyat mo am si Ama ta do to. Am o yanitomoro nyaken jimo a tao am to makasi, ta tey arako o raraten na."""
JHN,19,12,"Mamizing na ori ni Pilato am ji na rana tenngi a sidongen si Yeso a pasawain, ta yoyoywan da no tao do Yotay. Maniring sira am, ""No si pasawain mo am beken a kagagan na imo ni Kaysa a rako a panirsirngen do Loma. O manci no kataotao na panirsirngen am kavosoyan na o akman sang ni Kaysa."" "
JHN,19,13,Mamizing na o aro a ciriciring ori ni Pilato am ipakowbot na si Yeso a kalisna na rana ni Pilato do lilisnan na no mapacicici so tao a ngaranan da Niherahedan no Vato. O ingaran da jya no Sipolay a tao am Cyapata. 
JHN,19,14,"Omanam o araraw no ipamaring da so kanen do Iyeci. Meyigen o araw no kano nang am maniring si Pilato do aro a tao do Yotay am, ""Cita kamo pala o panirsirngen nyo."" "
JHN,19,15,"Karahan am amlololos sira o aro a tao. Maniring sira am, ""Wakwaken! Wakwaken! Padketen do jyojika."" Maniring si Pilato jira am, ""Nyo kakzeben yaken a mapadket so panirsirngen nyo?"" Maniring sira o panipanirsirngen no mapatanatanang so nakem da si Ama ta do to am, ""Si Kaysa saon o panirsirngen namen a yasa ka tao am."" "
JHN,19,16,Karahan am itoro ni Pilato si Yeso jira mangay padketen do jyojika.
JHN,19,17,"Karahan am yangay da na si Yeso, kapeyrara na rana so jyojika makowbot a meypangay do asa ka tokon a ngaranan da so Yanga no oo no tao. O ingaran da jya no Sipolay a tao am Keketa. "
JHN,19,18,Do dang nipadketan da si Yeso. Amyan dang so rarwa ka marahet so yangay a nipazasing da. O asa am amyan do wanan na. O asa am amyan do ozi na a keyyan na ni Yeso do avak na. 
JHN,19,19,"Amyan so nivatvatkan no lamlamsoy ni Pilato a nipayoray na do jyojika ni Yeso. O peypeypangayan no vatvatek am, ""Si Yeso rana am tao do Nasale a Panirsirngen da no tao do Yotay."" "
JHN,19,20,"Aro tao do Yotay a nimakacita so sang, ta masngen o nipadketan da si Yeso do ili. O vatvatek ori am Sipolay a kano Lating a kano Sila o kavatvatkan na. So ipeykatlo no ciring a domket do dang. "
JHN,19,21,"Maniring o panipanirsirngen no mapatanatanang so nakem da si Ama ta do to ji Pilato am, ""Ji mo padketa da kapeypanirsirngen sya no tao do Yotay. Ta apyapya pa o kapadket mo so mina ciring na a manci no kataotao na Panirsirngen no tao do Yotay."" "
JHN,19,22,"Maniring si Pilato am, ""Ji ko na ablisi o ko nipadket a vatvatek."""
JHN,19,23,"Mateyka da padketen si Yeso no itaysang no Loma am ahapen da o mina ayob na kapeykapat da sya vonongen. So nikaponged da teyhesa ka vovonongan. Karahan am ahapen da o katapil no ayob na. O ayob rana ori am ji da nitapang, ta asa ka ayob ori so kamamaogan a nicinon da. "
JHN,19,24,"Maniring sira o itaysang no Loma do kadwan jira am, ""Ji ta misipisinga. Apyapya rana o kapasipangoyongoyot ta jya makahakahap rana sya."" O ikakman na sang am mangay mangononong o ciring do Seysyo. Ta maniring am, ""Da nivonong o nipeyyayob ko a da kapasipangoyongoyot do magorogod ko."" So nikanoyong no nang a mina vazay da no itaysang no Loma."
JHN,19,25,O meytatanek do katangked no jyojika ni Yeso am si ina na kani kaminan na kani Madiya a mavakes ni Kelopo a kani Matelyan Madiya. 
JHN,19,26,"Macita na ni Yeso si ina na kano ney kaglaw na a macinanao jya a meytatanek do dang am maniring ji ina na am, ""Mo ina, to mo na abneka anak mo."" "
JHN,19,27,"Maniring do macinanao jya am, ""To mo na abneka a ina mo."" Nimacipinda no kano nang o kapavahay na rana so ina na ni Yeso."
JHN,19,28,"Katenngan na rana ni Yeso o kanikomavos no makakaday a vazay na. Maniring am, ""Ko mawaw."" O ikakman na sang am mangay mangononong o ciring do Seysyo. "
JHN,19,29,Amyan dang so asa ka panay a kapnowan no nipatavayan da so makopad a ranom. Karahan am pasivozen da o akmey tapaik do makopad a ranom a kapataroy da sya do akmey kamanakaoy a pasngenen do ngongoy na. 
JHN,19,30,"To na nahamtama ni Yeso. Maniring am, ""Yarana nikomavos o vazay ko,"" kalogod na rana a mazavat so inawan."
JHN,19,31,Karahan am ipanci da ji Pilato no kamanrarakehan da no tao do Yotay o kavaci da so ai da no nipadket da do jyojika a tao a kakeykai da mawakwak a kapeypakas da rana so kataotao da do jyojika. O hapan da so akman sang a vazay am raten da o kato na ngyanan no kataotao da do jyojika do ipeywalam no tao do Yotay. Ta do ikadwa na araw am makdeng a ipamaring da so kanen. 
JHN,19,32,Am ori o nyangay da no itaysang no Loma amvaci so ai da no rarwa ka tao a nipazasing da do jyojika ni Yeso. 
JHN,19,33,Am mangay sira ji Yeso am macita da na nimawakwak rana. Am ori o ji da na amvaci so ai na. 
JHN,19,34,Am asa ka itaysang no Loma o nisomobsob no cinalolot so tagtagzang ni Yeso a kavoyog no rala na kano aswasoy no kataotao na. 
JHN,19,35,Ori rana am ciring na no nimakamatamata sya tao. So ikanoyong no akman sang a ciring na. Ta akma ney yongkad ori. So anoyngan nyo jya. 
JHN,19,36,"O peypeypangayan no nang am mangay mangononong o ciring do Seysyo. Ta maniring am, ""Abo asa ka totowang na mavaci."""
JHN,19,37,"O asa ka ciring pa do Seysyo am, ""Pacimatan da o nisobsob da tao."""
JHN,19,38,"Makarahan am o tao do Adimatay a meyngaran so Yoseyvo am ipanci na ji Pilato o kahap na so kataotao ni Yeso. Am iya rana am anoyngan na no nang si Yeso. Am ji nadkeci o kapanci na nya do tao, ta ikanyahey na o panipanirsirngen no tao do Yotay. So nipyan na sya ni Pilato a mangay omkas so kataotao na ni Yeso a kahap na rana sya. "
JHN,19,39,O meyngaran so Niketemo a nikomala si Yeso do mahep no kakwa pa am nimacihza ji Yoseyvo. O nyahap na ikoris na ji Yeso a mahangno a haneng am akmey asa ka rako a vaklit so karwaro. 
JHN,19,40,"Karahan am pakasen da si Yeso, kakoris da rana jya no haneng a kapongos da jya no malavang a milakayob. Ta ori rana am iwawalam da ori no tao do Yotay do nimapoling so peylingalingayan a tao. "
JHN,19,41,O nipadketan da si Yeso am masngen ori do peymowamowan no tao. Amyan dang so vayo a heseb a nidokdokan da mao. Am abo pa do dang o nimrakeh a tao a nipangay da do dang. 
JHN,19,42,Ikongo do omanam pa o araraw no ipeywalam da no tao do Yotay. Masngen o heseb do nipadketan da si Yeso. Am ori o to da rana pakakasai sya do dang.
JHN,20,1,Madagdag do niciyo am ji pa dada o araw. O meyngaran so Matelyan Madiya am nimangay do heseb ni Yeso. Am to na cita o rako a veysen do ngoso na nimapakaro. 
JHN,20,2,"Karahan am malalayo a mangay ji Simong Pite a kano ney kaglaw na ni Yeso a macinanao jya. Maniring jira am, ""Da nyahap si Yeso do heseb na. Namen jyatenngi o da nipangayan sya."""
JHN,20,3,Karahan am mangay si Pite a kano asa ka macinanao ji Yeso do heseb na. 
JHN,20,4,Sira rana ori a rarwa am meyheza sira malalayo. Am magzagza pa o asa kani Pite. So nipanmanma na makaranes do heseb ni Yeso. 
JHN,20,5,Icingi na am milakayob rana o macita na. Am jya nimangay do sahad na. 
JHN,20,6,"Makaranes si Simong Pite am mina to meytopos a somdep do heseb na. Am o milakayob macita na, "
JHN,20,7,kano milakayob a nipongos da do oo ni Yeso a makowkoo pa matarek so kazomtadan. 
JHN,20,8,O nimanmanma nimakaranes do heseb ori am somdep ori. Macita na am to na rana anoyngi do mina kapirwa na rana mavyay. 
JHN,20,9,Am ji da pa tenngi o peypeypangayan no ciring do Seysyo do kawakwak na keypirwa na mavyay. 
JHN,20,10,Karahan am meyoli rana sira a mangay rana do vahay da.
JHN,20,11,Meytatanek si Madiya a amlavi do pantaw na no heseb ni Yeso. Meyratateng am icingi na a meypangay do heseb na a tomita sya. 
JHN,20,12,Am to makacita so rarwa ka tinsi ni Ama ta do to a meyyayob so malavang a amlisna do nipangayan da si Yeso. Asa am amyan do nipeypaowan da sya. Asa am amyan do niyanan no ai na. 
JHN,20,13,"Maniring sira ji Madiya am, ""Ikongo mo ilavi."" Maniring si Madiya am, ""Da nyahap o kataotao na ni Yeso a Panirsirngen ko. Ko jyatenngi o yada nipangayan sya."" "
JHN,20,14,Iptad na o ciring na am to na cita si Yeso a meytatanek do tangain na. Am ji na tenngi o ka si Yeso na. 
JHN,20,15,"Maniring si Yeso jya am, ""Ikongo mo ilavi. Sino mo kalahen."" Manakenakem si Madiya am, ""Ala iya o yatomalamozong no peymowamowan eya."" Am ori o nipancyan na nya jya so, ""No imo yanimapeylis so kataotao ni Yeso am pancyaney jyaken mo nipangayan sya, ta mangay ko hapen do jya."" "
JHN,20,16,"Maniring si Yeso am, ""Mo Madiya."" Citahen na ni Madiya am sirsirngen na no izezyak da no Sipolay. Maniring am, ""Laponi!"" O peypeypangayan na am, ""Mangnanao."" "
JHN,20,17,"Maniring si Yeso am, ""Ji mo minani yaken, ta yako pa jya nimangay ji Ama. Angay da kakteh ko do cinai a kapanci mo nya jira so ko kapeysinaoli a mangay ji Ama a Tao do to ta. Ta iya rana am ta kalovotan a Tao do to."" "
JHN,20,18,Karahan am mangay rana si Matelyan Madiya manci nya do macinanao ji Yeso do kanimakacita na si Yeso a kapanci na no mina ciring na sya ni Yeso.
JHN,20,19,"Ahep no niciyo am malovot sira o macinanao jya. No kanang am nipakapya da o pangengneban a nisletan, ta ikanyahey da o panipanirsirngen da no tao do Yotay. Karahan am to meytatanek si Yeso do tangain da. Maniring am, ""Makapiya kamo so onowned an."" "
JHN,20,20,Teyka na o ciring na am ipacita na jira o lima na kano tagtagzang na. So nikasasaray da nimakacita si Yeso a Panirsirngen da. 
JHN,20,21,"Maniring si Yeso jira am, ""Makapiya kamo so onowned an. To ko mangozai si Ama a nitomovoy jyaken. So ikakman ko sang a tomovoy jinyo."" "
JHN,20,22,"Karahan am ahahan na sira. Maniring pa jira am, ""Ahapen nyo o Seyzi na ni Ama ta do to. "
JHN,20,23,"No si vonasen nyo o raraten no tao am todavonas rana. O ji nyo vonasa so raraten am jyavonas o raraten da."""
JHN,20,24,Asa do rarwa so ikakarwan a macinanao ji Yeso o meyngaran so Tomase. (O kasaing no ngaran na am si Nimeytovong a nimatazak a tao.) Iya rana am jya nimacikaop jira no kai ni Yeso. 
JHN,20,25,"Maniring sira o karwan da am, ""Namen nimacita si Yeso a Panirsirngen ta."" Maniring si Tomase jira am, ""No si macita ko na a kapatoz ko so rokap ko do nipayorayan da so lima na do jyojika kapinan ko do tagtagzang na am ori saon o anoyngan ko jya am."""
JHN,20,26,"Ikawao na araw am malovot pa sira o macinanao ji Yeso. No kanang am macilovot rana jira si Tomase. Mangneb sira do kalovotan da vahay am to meytatanek si Yeso do tangain da. Maniring jira am, ""Makapiya kamo so onowned an."" "
JHN,20,27,"Maniring ji Tomase am, ""Patozey o lima mo do jya. Cita pala o lima ko. Pacisngen a kapinan mo do tagtagzang ko. Taosya rana kaji mo manganwanoyngan an. So ipanganoyong mo an."" "
JHN,20,28,"Maniring si Tomase ji Yeso am, ""Mo Panirsirngen a Tao do to ko."" "
JHN,20,29,"Maniring jya si Yeso am, ""Mo na anoyngan yaken, ta mo na nimacita yaken? Am o to nganoyong jyaken a ji nimakacita jyaken am tey yapya sira ori."""
JHN,20,30,Aro pa dang o mina vazay na do tangain no macinanao jya mapeyzokab a vazay. Am yajya nipadket do vakong eya. 
JHN,20,31,O yanipadketan so karwan na do vakong eya am anoyngan nyo ji Yeso a Misayya a Anak ni Ama ta do to. O manganoyong a tao am mahap da o to meyyonong a ikavyay no pahad da.
JHN,21,1,Kadadayan na so araraw am mangay pa mapacita do macinanao jya do ngaranan da Tipilyo a rako a meybebneng a ranom. O mina vazay da no kano nang am yata malavat do jya an. 
JHN,21,2,No kano nang am nimalovot sira Simong Pite a kani Tomase a meyngaran pa so Nimeytovong a nimatazak a tao a kani Natannay a tao do Cyana do Cyadidi a kano rarwa ka anak ni Sipitay a kano rarwa pa dang a kararay da a macinanao ji Yeso. 
JHN,21,3,"Maniring si Simong Pite do karwan da am, ""Ko mangay mangahahap."" Maniring o karwan da am, ""Macihza namen jimo."" Am ori o nilwas da do asa ka vazangay. Am abo inahahapan da kasahep."
JHN,21,4,Domada o araw am meytatanek si Yeso do pamsan na. Am ji da pa singkaji no macinanao jya si Yeso. 
JHN,21,5,"Maniring si Yeso jira am, ""Kokay kamo. Kamo nimakamong an?"" Maniring sira am, ""Jyabo yasa namen nimamong a yakasahep a!"" "
JHN,21,6,"Maniring si Yeso jira am, ""Zoywan kamo o tawaz nyo do kawanan, ta ori na yanan no among."" Karahan am izoyo da na o tawaz am ji da rana anat a pazagpiten, ta tey yaro rana o among do tawaz. "
JHN,21,7,"Maniring ji Pite o ney kaglaw na ni Yeso a macinanao jya am, ""Si Yeso ya a Panirsirngen ta."" Mamizing ni Simong Pite o ka si Yeso na am meyyayob a kaokso na. "
JHN,21,8,Karwan da am kaoden da o vazangay makarala. Karahan am alikey rana kaji da makaransan do pamsan na am lolwen da na o tawaz a yanan no aro a among.
JHN,21,9,Makaranes sira do pamsan na am macita da o myanpaw a kano inmala rana a yanan no panazaban ni Yeso so among. 
JHN,21,10,"Maniring si Yeso jira am, ""Pangap kamo pa do yanyo nimamong so apeleh."" "
JHN,21,11,So nyangay na ni Simong Pite do vazangay amngingit so tawaz a ipakarala. Am mamimin a rarako a among o nimatawaz. Vilangan da na am atlo o ikasikanem na so ikarwa poo (153). Am jya nimapising o tawaz da no among ang. 
JHN,21,12,"Maniring si Yeso jira am, ""Sijya kamo a karyag nyo."" Am abo o asa ka tao do macinanao jya o makadket jya pacicin, ta katenngan da o ka si Yeso na. "
JHN,21,13,Karahan am mangay jira si Yeso a kavonong na so myanpaw jira. Akman sang o among a vonongen na jira. 
JHN,21,14,Ipitlo na rana ya ni Yeso a mapacita do macinanao jya no keypirwa na rana mavyay.
JHN,21,15,"Teyka sira romyag am maniring si Yeso ji Simong Pite am, ""Imo rana mo Simong a anak ni Yowani am manngwa, ka makdekdeng pa kano karwan nyo eya a maglaw nyaken an?"" Maniring si Pite am, ""Noon. Mo katenngan yaken a yatey maglaw nimo, mo Panirsirngen."" Maniring si Yeso jya am, ""Peyveyveknen mo o yaomanoyong jyaken a tao a akma koy lilikta kagling."" "
JHN,21,16,"Ipidwa na pacicin am, ""Imo rana mo Simong a anak ni Yowani am manngwa, yamo ikaglaw yaken an?"" Maniring si Simong am, ""Noon. Mo katenngan yaken a yatey maglaw nimo."" Maniring jya si Yeso am, ""Peyveyveknen mo o omanoyong jyaken a tao a akma koy kagling."" "
JHN,21,17,"Ipitlo na pacicin ni Yeso am akman sang o ciring na. Maniring am, ""Imo rana mo Simong a anak ni Yowani am manngwa, mo ikaglaw yaken an?"" Mina todarahet o aktokto na ni Pite do keypipitlo na mapacici sya no kaglaw na nya, kaji na aglawan nya. Maniring rana ji Yeso si Pite am, ""Mo katenngan o makakaday. So mo ipakateneng jyaken a yatey maglaw nimo, mo Panirsirngen."" Maniring si Yeso jya am, ""Peyveyveknen mo o yaomanoyong jyaken a tao a akma koy kagling. "
JHN,21,18,"To ko na macitangayan jimo am no kalavayo mo pa am to mo meyneynakman o angangayan mo. Am no rarakeh ka na am abo rana oyowyat mo a mapatozatozak do amvaod jimo a tomaosya so ji mo akzakzan a angayan."" "
JHN,21,19,"O peycirngan na so sang ni Yeso am pazimanen na ji Pite o pangavosan na no inawan na no makwa do kazwazway na si Ama ta do to. Maniring si Yeso ji Pite am, ""Macilolo ka jyaken."""
JHN,21,20,Meyvazingowngaw si Pite am macita na o ney kaglaw na macinanao ji Yeso a macihza jira. Iya rana ori am nimacitangked ji Yeso no kakan da a mapacici sya do keyyan no tao a manazang nya. 
JHN,21,21,"Macita na ni Pite am maniring ji Yeso am, ""Meypanngonngo si Yowani eya no makwa."" "
JHN,21,22,"Maniring si Yeso jya am, ""No si ipanci ko kato na avyayan a mangay no yai ko na am ikongo mo kazyakan nya. To ka macilolo jyaken am."" "
JHN,21,23,"Karahan am o akman sang a ciring am todavangovangon. Ori malavat da no macinanao ji Yeso o kaji na wakwakan no asa ka macinanao ji Yeso. Am ji na nipanci ni Yeso o kaji na wakwakan no nang. Ta kapanci na no, ""No si ipanci ko kato na avyayan a mangay no yai ko na am ikongo mo kazyakan nya."""
JHN,21,24,O ney kaglaw na ni Yeso a macinanao jya o yamapatwaw so aro a vazay eya a na kavatvatek jya. So namen pacyanoyngan do ciring na a tey manoyong.
JHN,21,25,Aro pa o mina vazay na ni Yeso. Am no ko naknakmen am no si mamimin a vatvatkan am ji rana makangay do karawan o karwaro no vakong.
ACT,1,1,"Kokay mo Tiawveylo. O ko nivatvatkan rana nimanma vakong am ko na nimimin o vazay na kano nipangnanao na ni Yeso, "
ACT,1,2-3,a mangay no kapeycyakavat na rana mangay do teyngato. Ikapat na ngarnan (40) no araraw no nipeyvangon na am ipiro na o kataotao na ipacita do nipamnekan na omlivolivon no ciriciring na. So ipakateneng da do kanoyong na rana nimavyay a kapanci na nya jira so italamozong na ni Ama ta do to. No kaji na pa meycyakavatan a mangay do teyngato am nioyatan no Seyzi si Yeso a omyokod no nipamnekan na omlivolivon no ciriciring na a vazay na jira. 
ACT,1,4-5,"Ipisa no kalovot da pa am nipanci ni Yeso jira o, ""Si Yowani rana am nitaktakan na inyo no ranom. Am do kadadayan no araraw am meyhekas jinyo o Seyzi. Am ori o ji nyo ngaroi do Yelosaleng, ta nanalahen nyo o Seyzi a itoro na jinyo ni Ama ta do to akman so nipanci na jyaken no kakwa kano nipanci ko pa jinyo asyo."""
ACT,1,6,"No keypisa na ni Yeso a macilovot do nipamnekan na omlivolivon no ciriciring na am pacicin da. Maniring sira am, ""Mo Panirsirngen, sicyaikwaya o mo torwan no oyowyat namen a sivosivovoong ni Isedi a tomalamozong no pongso namen?"" "
ACT,1,7,"Maniring jira si Yeso am, ""O akman rana sang a vazay a kano araraw na am si Ama ta do to o makateneng jya. "
ACT,1,8,"Am meyhekas jinyo o Seyzi. So iyan no rako a oyowyat nyo a meylimwang nyaken do Yelosaleng a kado peycyeylilyan na do Yotay a kado Samadiya a mangay do peycyamahamahatawan na."" "
ACT,1,9,Teyka na rana ori a ciring am meycyakavat rana si Yeso do teyngato. Tangarahen da am amyan so asa ka cinalab ambengbeng so citahen da.
ACT,1,10,"Karwan na rana sira am to da cita o rarwa a malavang so ayob a tao a tomanek do katangked da a manci no, "
ACT,1,11,"""Inyo rana a tao do Cyadidi am ikongo nyo ipeytatanek do jya a yatomangara so hanit. Ta si Yeso eya yakomaro rana jinyo a yamangay rana do teyngato am akman sang, ta mirwa pa meysinaoli do teyrahem a maciralay do cinalab."""
ACT,1,12,Meyratateng am karwan da rana o meyngaran so Kanlan a tokon no nipamnekan ni Yeso a omlivolivon no ciriciring na a meysinaoli rana do Yelosaleng. O karairai na am kakteb no toki do alaman sya. 
ACT,1,13,Makaranes sira do Yelosaleng am somdep rana sira do kavava no vahay a peyvahayan da. Sira rana am si Pite a kani Yowani a kani Yake a kani Antele a kani Veydipo a kani Tomase a kani Patolomaw a kani Matay a kano anak na ni Alevey a si Yake a kano ipanci da macikagom do macioya do Loma a meyngaran so Simong a kano anak na ni Yake a si Yota. 
ACT,1,14,Mangday sira meylovolovot a meynozi a kano mavavakes. Amyan pa jira si Madiya ina na ni Yeso a kada wari na ni Yeso a mahakay.
ACT,1,15,"Kadadayan na so araraw am meylovolovot sira omanoyong ji Yeso. Adwa ngarnan sira so ikakarwan a poo (120) o karwaro da. Meytatanek si Pite a kapanci na no, "
ACT,1,16,"""Manga kakteh, nimangononong o nivatvatkan ni Tawey a nipaziman na jya no Seyzi no kakwa pa a omagaz ji Yota a nimapalolo so tao a amrakep si Yeso. "
ACT,1,17,"Ta si Yota rana am mina kararay ta nipamnekan ni Yeso a omlivolivon no ciriciring na a somidong jyaten do vazay ta."""
ACT,1,18,Amyan so asa ka hakawan a nipalit da no nizpi a ngina no inawan na ni Yeso. Do dang o nikazakatan ni Yota. Ta nilalavicin na o kataotao na a kakas na kavotdak no velek na kapeytotwaw no cinai na. 
ACT,1,19,"Mamizing da no meyvahay do Yelosaleng am ngaranan da o hakawan ang so Haketama. O peypeypangayan na am, ""Nivoyogan no rala no tao."""
ACT,1,20,"Maniring pa si Pite am, ""O nivatvatkan rana ni Tawey do Anwanood a omagaz ji Yota am oya o nipanci na, 'Inaoy no si abo o tao a meyvahay do dang.' Maniring pa am, 'Inaoy no si macipalit o tao a omahap so vazay na.'"""
ACT,1,21-22,"Maniring pa si Pite am, ""Mamnek ta so asa ka tao a kapalit na ni Yota a kararay ta meylimwang ni Yeso a Panirsirngen ta a nimirwa a mavyay. O ahapen ta am nimacilovot jyaten no kapapo na ni Yowani a manaktak a mangay do araraw no kapeycyakavat na ni Yeso do teyngato."" "
ACT,1,23,So nipamnek da so rarwa ka tao a meyngaran si Yoseyvo a kani Matiya. O kasaing no ngaran ni Yoseyvo am si Pasapa kani Yoseto. 
ACT,1,24,"Meyratateng am meynozi sira a manci no, ""Mo Panirsirngen, mo katenngan o nakenakem no tao do teyrahem. So pancyan mo nya jyamen so nipamnekan mo do yararwa eya, "
ACT,1,25,"a macipalit do vazay ni Yota. Ta nikarwan na rana o vazay na mangay do angayan na."" "
ACT,1,26,Mateyka da ori a ciring am masipangoyongoyot sira a kapakahap da so meyngaran so Matiya a kapacirapa na rana do asa so ikakarwan (11) a nipamnekan na ni Yeso a omlivolivon no ciriciring na.
ACT,2,1,Marateng rana o araw no Osinci am meylovolovot sira o amraralay ni Yeso do asa ka vahay. 
ACT,2,2,To da amizing o akmey rako a pagpag apo do teyngato. So mina to nagnozi no yanan da vahay. 
ACT,2,3,So nipakacita da so akmey lila no apoy a makakaday jira mangay someyked do oo da. 
ACT,2,4,Am ori o nioyatan na jira no Seyzi a kapanci da no meycyataretarek a ciriciring do kowyat na jira no Seyzi.
ACT,2,5,No kano nang am amyan so tao do Yotay apo do peycyamahamahatawan na kano meyvahay do Yelosaleng a makekdeng so nakenakem ji Ama ta do to. 
ACT,2,6,Mamizing da o akmey rako a pagpag am mai sira meylovolovot o aro a tao. Ta yeyyak da sira o amraralay ni Yeso a tao a meyzezyak so ciriciring do peycyamahamahatawan na. 
ACT,2,7,"Ori o nipancyan da no, ""Cita pala sira o yameyzezyak a tao ito, a yamamimin a tao do Cyadidi. "
ACT,2,8,Ikongo da todamimini nira ito a yamakateneng do ciriciring ta. 
ACT,2,9,"Yamyan jyaten eya so tao do Patiya kano tao do Mitiya kano tao do Ilan a kano yapo do Meysopotamiya kado Yotay a kado Kapatocya kado Pento a kado Yasiya, "
ACT,2,10,kado Vodicya kado Pangveydiya kado Ayci a kano yapo do Dipiya a masngen do Cidinay. Yamyan jyaten eya so apo do Loma a tao do Yotay a kano beken a tao do Yotay a omahap rana so iwawalam ta tao do Yotay. 
ACT,2,11,"Amyan jyaten eya so yapo do Kedite a kado Alapo. Am ikongo da todamimini a yamakateneng do aro a ciriciring ta a yamanci no yamapeyzokab a vazay ni Ama ta do to!"" "
ACT,2,12,"So nikalakan da nira kapeyyahhahes da manci no, ""Ikongo o akman sya vazay!"" "
ACT,2,13,"Am amyan jira so maming nira manci no, ""Yamasaki sira ori."""
ACT,2,14,"No kanang na rana am meytatanek si Pite a kano asa so ikakarwan a kararay na. So nilolos na manci nya do aro a tao so, ""Inyo rana manga zipos a tao do Yotay a kano yameyvahay do Yelosaleng eya tao am amizngen nyo o ciring ko an. "
ACT,2,15,"Nyo ipanci sira ori a yamasaki. Beken an, ta neykasyam pa ya no toki an. "
ACT,2,16,"Yamanoyong ya nipanci no panoyonoywan na so ciring ni Ama ta do to no kakwa a meyngaran si Yoel. Maniring am, "
ACT,2,17,'O ciring na ni Ama ta do to am: No marateng rana o araraw ko no makwa am tovoin ko o Seyzi a macikaop do aro a tao. O anak nyo a mahakay a kano mavakes am mangay o kapanoyonoyo da so ciriciring ko. So iyan no malavayo a mahakay a makacita so mapangyangyalak a ipacita ko jira do akma dey tateynep. So iyan no rarakeh a mahakay a meytateynep so mapeyzokab a ipatateynep ko sira.
ACT,2,18,Sira rana mahap so vazay ko am tana mavakes a tana mahakay am tovoin ko jira o Seyzi a omoyat jira. So peylimwangan da no ciriciring ko.
ACT,2,19,So iyan no ipacita ko a mapangyangyalak do hanit a kado teyrahem. Ori rana am apoy a kano rala kano rako a aob.
ACT,2,20,O araw am ji rana maniray. O vehan am akmey rala. So ikatey makdeng na no araraw no nang. Ta ori o yai ko rana a Panirsirngen.
ACT,2,21,"Si masasnad rana o araraw no nang am o mapasyasi jyaken am ori o patazadangen ko.'"""
ACT,2,22,"Maniring pa si Pite am, ""Inyo rana Isedi a tao a keylyan ko am amizngen nyo o ciring ko an. Ta si Yeso rana tao do Nasale am nitovoy na ni Ama ta do to. Oyowyat na kano mapeyzokab a vazay na rana ni Yeso am yongkad na ori do mina katovoy na sya ni Ama ta do to. So nyo ipakateneng do akman sang a vazay. Ta mina vazay na ya do tangain nyo an. "
ACT,2,23,O nakenakem na ni Ama ta do to no kakwa am hapen nyo si Yeso a itoro do marahet so nakenakem a tao a kapadket da sya do jyojika a wakwaken. 
ACT,2,24,Am mina kapirwa na sya avyain ni Ama ta do to. So ikabo rana no alalaw na ikawakwak na. 
ACT,2,25,"Amyan so nivatvatkan ni Tawey a nipanci ni Yeso. Maniring am, 'Ko mangday a macita si Ama ta do to do wanan ko. Am ori o ji ko a mogawi."
ACT,2,26,Am ori o ko ikasaray so onowned a yaomazwazway jimo. Tana mawakwak o kataotao ko am o pahad ko am ahapen mo do teyngato.
ACT,2,27,"Ta mo ji mya o pahad ko a to ngyan do yanan da no nimawakwak a tao. So ji na macirapai do tana no kataotao ko, ta nipeyvazay ko na o vazay mo."
ACT,2,28,"Ta nipananao mo rana jyaken o manoyong a pangonongan ko. So sarayan ko nimo a macikaop jyaken.'"""
ACT,2,29,"Maniring pa si Pite am, ""Manga zipos, ta katenngan o ineynapo ta si Tawey a nimawakwak rana no kakwa kabobo da nya. Ta katenngan o nibobwan da nya. "
ACT,2,30,No kapeyigegen na pa do karawan ni Tawey am panoyonoywan na so ciring ni Ama ta do to. So ipakateneng na do nipanci na jya ni Ama ta do to. Ta amyan do sivosivovoong na so macipalit jya a asa ka Panirsirngen. 
ACT,2,31,"Katenngan na ni Tawey o kapeyvangon na ni Ama ta do to so sivovoong na a si Kizisto a nipamnekan na Panirsirngen. Maniring am, 'Ji na mya ni Ama ta do to o pahad na to ngyan do yanan da no nimawakwak a tao. So ji na macirapai do tana no kataotao na.'"
ACT,2,32,"""Ta si Yeso am nivyay ni Ama ta do to. Ta yamen rana am yongkad no akman sang a vazay. Ta nimacita namen rana ori a nimavyay. So namen pancyan nya jinyo. "
ACT,2,33,So na rana nipeycyakavat a yamyan do wanan na ni Ama ta do to a yamahap so itoro na jya ni Ama ta do to a Seyzi. O nyo macita rana kano nyo mamizing sicyaikwaya am mamimin a yapo do oyowyat na no Seyzi a na nitoro ni Ama ta do to. 
ACT,2,34,"O nipanci na ni Tawey am beken a o kataotao na o nipanci na a nimangay do teyngato. Ta maniring do nivatvatkan na a omagaz ji Yeso am, 'Maniring si Ama ta do to do Panirsirngen ko am: Amlisna ka do wanan ko, "
ACT,2,35,mangay no si balinasen ko sira o macioya jimo a tao.'
ACT,2,36,"""Am ori an manga zipos a kakteh ko a Isedi a tao am naknakmen nyo an. Ta si Yeso a nyo nipadket do jyojika am yana rana nibnek ni Ama ta do to a Misayya a Panirsirngen ta."""
ACT,2,37,"Mamizing da no aro a tao am marahet o onowned da. Am ori o nipacicyan da si Pite a kano kararay na a nipamnekan ni Yeso a omlivolivon no ciriciring na. Maniring sira am, ""Manga kakteh, makongo namen so wanjin eya."" "
ACT,2,38,"Maniring si Pite jira am, ""Mamlis kamo na so nakem a komaro do raraten nyo a kataktak da jinyo no ngaran ni Yeso Kizisto. Ta ori o ikavonas na no raraten nyo a katoro na rana nya jinyo so Seyzi ni Ama ta do to. "
ACT,2,39,"Ta ori o nipanci na itoro na jinyo a kano ananak nyo a pacyangayan da no tao do peycyamahamahatawan na. Ta tamo mamimin a rarahen ni Ama ta do to a Panirsirngen ta."""
ACT,2,40,"So ikaro na pa no ciring na ni Pite a pakoyokoin na jira. Maniring pa am, ""Inyo rana am macisyay kamo do meyraraten a tao an. Ta ori o ji nyo macizanoji do balinasen na ni Ama ta do to a tao."" "
ACT,2,41,So ikaro da no tao a mahap rana so ipangnanao na a kataktak da rana jira. No kanang rana am omanoyong ji Yeso am nikarapan sira so kakatlwan a ranaw (3000) a tao. 
ACT,2,42,So nikowyat da macinanao do nipamnekan ni Yeso a omlivolivon no ciriciring na kalwalovot da rana meynozi a kakan da so pang a makanakem si Yeso a nimawakwak.
ACT,2,43,So ikaro no mapeyzokab a vazay da no nipamnekan na ni Yeso a omlivolivon no ciriciring na a mapacita no rako a oyowyat na ni Ama ta do to. So ikaro no tao a somavasavak nya. 
ACT,2,44,"So ikatey yapya da no yamraralay ni Yeso a tao do kapeyyangangay da so onowned. So ikamimin da ji beywan do kangangay da do kadwan jira, "
ACT,2,45,kapanazang da no iheyhakaw da kano kangangay da do vahay da a kavonong da so nginangina na nizpi a itoro do kadwan jira. To da palololwa o itoro da do ikasi da tao. 
ACT,2,46,"So ipangday da mangay a malwalovot do rako a panaralayan a meyyangangay so nakenakem. So ikasasaray da no onowned a koman so pang do kavahayan da. So icyakman da sang a mahahanghang do kanen da, "
ACT,2,47,kazwazway da si Ama ta do to. So ikaro no tao a manci no kapiya no icicirawat da. Am ori o nipangday da do araraw a meyparo no tao a omanoyong ji Yeso.
ACT,3,1,"Ipisa do ikatlo na vatvatek do makoyab am nimangay si Pite a kani Yowani do rako a panaralayan, ta ori o vatvatek no toki a ipeyneynozi da. "
ACT,3,2,Amyan so asa ka tao a mapilay nimakalapo no kalyalikey na. Mangday do araraw o kangay da nya do ngaranan da so Apiya pazezevngen a ngoso no rako a panaralayan a macyami do somdep do rako a panaralayan. 
ACT,3,3,Macita na sira Pite a kani Yowani a somdep am pacyamyan na sira. 
ACT,3,4,"Pacimatan da kapanci na nya ni Pite so, ""Cita pala yamen."" "
ACT,3,5,So nicittan na sira a komakzeb so kapantan da nya. 
ACT,3,6,"Maniring jya si Pite am, ""Yabo jyamen o nizpi. Am itoro ko jimo o yamyan jyaken an. Ko pangozayan o ngaran ni Yeso Kizisto a tao do Nasale a manci nimo a tomanek a kalam mo rana."" "
ACT,3,7,"So nikatkatan na sya ni Pite so wanan na do lima na kasidong na sya meytatanek. So niyan no oyowyat na rana no ai na, "
ACT,3,8,a kapeytatanek na omalam rana a kapacihza na rana jira a somdep do rako a panaralayan a to nonoto a somaray nya ji Ama ta do to. 
ACT,3,9,Macita da no aro a tao a makakalam rana a somaray nya ji Ama ta do to am 
ACT,3,10,kasingkadan da rana a nimacyacyami do ngoso no rako a panaralayan. Am ori o nipeyzokaban da nya.
ACT,3,11,No keyyan da rana do macinapnap do rako a panaralayan a ngaranan da so Vahay na ni Solomen am macikalay ji Pite a kani Yowani o nimapya rana so ai a tao ang. Aro tao a meypalalayo a mangay amlimot sira malak nya. 
ACT,3,12,"Macita na ni Pite o aro a tao am maniring jira am, ""Inyo rana a keylyan ko a Isedi a tao am ikongo nyo kalakan no akman sya vazay ang. Ikongo nyo to nitai jyamen. Nyo ipanci a oyowyat namen am kakdekdeng namen o yaniomiwakwak do tao eya? "
ACT,3,13,Beken a yamen ori. Ta si Ama ta do to a yada iraralay no ineynapo ta si Apolahan a kani Isa kani Yakebo o niomiwakwak jya. So ikanoyong na mazway ni Yeso. Iya rana am nitoro nyo do aro a panipanirsirngen a karaherahet nyo sya do tangain ni Pilato. Pasawain na ni Pilato am ji nyo mya. 
ACT,3,14,Apyapyahen nyo pa o kalikod nyo do ji meylimoteng so onowned a tao a kapyapya nyo pa sya manci ni Pilato a mapasaway so asa ka nimanwakwak a tao. 
ACT,3,15,Am ori o nizakatan nyo si Yeso a yapwan no to meyyonong a ikavyay no pahad. Am kanimapeyvangon na sya ni Ama ta do to. Yamen rana am yongkad na yamen a nimakacita sya. 
ACT,3,16,Namen nipangozayan o ngaran na ni Yeso. Ori o na nikapya no tao a yanyo macita do nyo tangain ang.
ACT,3,17,"""Am inyo rana manga keypong am nyo nizakat si Yeso. Am nyo jyatenngi ori a nitovoy na ni Ama ta do to. Tana panipanirsirngen nyo am akman sira so sang a ji makateneng jya. "
ACT,3,18,No kakwa pa am nipanci na rana ni Ama ta do to do aro a panoyonoywan na so ciring o kapaziman da si Yeso a pakakasi nyo. Am yana nipangononongan sicyaikwaya o akman sang. 
ACT,3,19,Am ori o ipamlis nyo rana somazap si Ama ta do to. Ta ori o ivonas na so raraten nyo. 
ACT,3,20,Ta ipanta na inyo so vayo a ikasaray no onowned nyo. Ta yarana nimai si Yeso a Misayya a nitovoy ni Ama ta do to. 
ACT,3,21,Am to ngyan pa do teyngato si Yeso a mangay no si yavaywen ni Ama ta do to o makakaday amyan do teyrahem eya. Ta oya rana am nipanci ni Ama ta do to no kakwa pa do panoyonoywan na so ciring na. 
ACT,3,22,"Ta nipanci na pa ni Moyse am, 'Si Ama ta do to a Tao do to nyo am amyan so pamnekan na keylyan ta Isedi a panoyonoywan na so ciring na akman jyaken a nipamnekan na meylimwang nya jinyo. O ipanci na jinyo a ciring na am ahapen nyo an. "
ACT,3,23,"O ji ngamizing so panoyonoywan na so ciring am pasyain na jyaten a balinasen ni Ama ta do to.'"""
ACT,3,24,"Maniring pa si Pite am, ""Tana si Samoar a kano yamapalipalit a panoyonoywan na so ciring ni Ama ta do to am nimamimin da rana nipanci o akman sya vazay sicyaraw eya. "
ACT,3,25,"Yaten o mahap so nipanci da no panoyonoywan na so ciring ni Ama ta do to a kano nipanci na ji Apolahan. Ta maniring am, 'Mamnek ko do sivosivovoong mo so asa ka tao a tomeneng a mapeypapya so tao do karawan.'"
ACT,3,26,"Am ori o panmanman na jyaten a tao do Yotay a tovoyan na si Yeso a somidong jyaten a ikaro ta do marahet a icicirawat ta."""
ACT,4,1,No kapangnanao da pa ni Pite a kani Yowani do aro a tao am to sira ngai o mapatanatanang so nakem da si Ama ta do to a kano panirsirngen da no mamzamzat do rako a panaralayan a kano tao a macyagom do Satokay. 
ACT,4,2,"Meyoyaoya sira makamizing sya, ta ipangnanao da Pite a kani Yowani o kanimirwa na mavyay ni Yeso. Ta si Yeso am yongkad no kanoyong no nimawakwak rana tao a mirwa a mavyay. "
ACT,4,3,"Am ori o nirakpan da sira kapasdep da sira do pamemtengan mangay do ikadwa na araw, ta makoyab rana. "
ACT,4,4,Am no kanang am aro tao a niomanoyong do nipangnanao da Pite. O vilang da no mahakay am kakaliman a ranaw (5000).
ACT,4,5,Ikadwa na araw am o kamanrarakehan da no tao do Yotay a kano mangnanao no iwawalam ni Ama ta do to a kano karwan da no panipanirsirngen da am meylovolovot sira do Yelosaleng. 
ACT,4,6,O rako a panirsirngen no mapatanatanang so nakem da si Ama ta do to a meyngaran si Annase a kani Keyava kani Yowani a kani Yadisanta kano zipos na mahakay ni Annase am amyan sira do dang. 
ACT,4,7,"Nyangay da sira Pite a kani Yowani do tangain da a kapacici da sira. Maniring sira am, ""Do wanjin na kapwan no oyowyat nyo a yaniomiwakwak do nimapilay a tao ang. Sino yanimanta ninyo so oyowyat nyo."""
ACT,4,8,"No kanang rana am oyatan no Seyzi si Pite. Am ori o nipancyan na no, ""Inyo rana panipanirsirngen namen a kano kamanrarakehan am, "
ACT,4,9,no si myan jinyo so mapacici jyamen sicyaraw eya do namen kanimapeypapya so nimapilay a tao ori am 
ACT,4,10,naknakmen nyo a Isedi a tao an. O na nipeytatanek do tangain nyo no tao eya a nimapya rana am oyowyat no ngaran na ni Yeso a tao do Nasale a nipadket nyo do jyojika a nipirwa na avyain ni Ama ta do to. 
ACT,4,11,"O ciring do Seysyo no kakwa a omagaz ji Yeso am, 'O Vato a niwalit da no mapatnek so vahay am meyvoga am ney makdeng na aslet no ai no vahay.'"
ACT,4,12,"Si Yeso o mapatazadang jyaten do teyngato. So ikabwata no ikararwa na do karawan a nitovoy na ni Ama ta do to a mapatazadang jyaten."""
ACT,4,13,Macita da no panipanirsirngen do peykeykaygyan si Pite a kani Yowani a mowyat so onowned am manakem da rana sira todna ka tao a jya nimeyvatvatek. Am ori o nipeyzokaban da nira. Meyratateng am katovilan da rana sira nimacilocilolo ji Yeso. 
ACT,4,14,"Am ori o ji da rana tenngi a meyzezyak, ta macita da o nipeypapya da so ai a meytatanek do tangain da. "
ACT,4,15,To da na mancyan sira makowbot do rako a peykeykaygyan a kapeysirsiring da rana no panipanirsirngen. 
ACT,4,16,"Maniring sira am, ""Kongwen ta sira ya, ta o meyvahay rana do Yelosaleng a tao am da katenngan sira yamapeyzokab so vazay. So ikabo no omalalas so sang a tao. "
ACT,4,17,"Marahet si meyparo tao a makateneng do akman sang a vazay. Apyapya o kalalaw ta sira, kaji da makadketan do ngaran ni Yeso a ipeylimwang do tao."" "
ACT,4,18,Am ori o nitawagan da jira mai a kalalaw da sira a manci nya jira so kaji da mangnanawan no ngaran ni Yeso a ipamizing so tao.
ACT,4,19,"Am maniring si Pite a kani Yowani am, ""Do tangain ni Ama ta do to am amizngen namen o ciring nyo an? Ano amizngen namen o ciring ni Ama ta do to. Naknakmen nyo pala. "
ACT,4,20,"Jyabo kaji namen mancyan no namen nimacita kano namen nimamizing a."""
ACT,4,21,"Meyratateng am peyparowen da o ciring da yalalaw da sira kapasaway da rana sira. Ta ji da kala o karatan da, a macyoman pa o kanyahey da no aro a tao ang a somaray nya ji Ama ta do to, do mapeyzokab a vazay na do nimapilay ang. "
ACT,4,22,O kakawakawan na no nimapilay a tao ori am to ngyan so ikasikalima (50) no awawan na ang.
ACT,4,23,Pasawain da si Pite a kani Yowani am mangay rana sira do kararay da omraralay ni Yeso a tao a manci no mina ciring da jira no panipanirsirngen no mapatanatanang so nakem da si Ama ta do to a kano kamanrarakehan. 
ACT,4,24,"Mamizing da am malovot sira meynozi ji Ama ta do to. Maniring sira am, ""Mo Panirsirngen a nimangamamaog so hanit a kano teyrahem a kano awa kano meycyamadadayan, "
ACT,4,25,"si Tawey rana ineynapo namen a nimahap so vazay mo am nioyatan mo no Seyzi a manci no, 'Ikongo isozi da no beken a tao do Yotay. Ikongo pakanakman da so vazay a yabo so peypeypangayan."
ACT,4,26,O kabtekan a panirsirngen rana do teyrahem a kano karwan da panipanirsirngen am malovot sira amnakenakem so kazazat da ji Ama ta do to a kano Misayya.'
ACT,4,27,So nipangononong no nang a mina vazay da do Yelosaleng eya. Ta si Helote rana kani Pangsyo Pilato a kano karwan da tao do Yotay a kano beken a tao do Yotay am nimalovot sira nimnakenakem so kazakat da si Yeso a ji meylimoteng so onowned a nipamnekan mo a mahap so vazay mo. 
ACT,4,28,Da pangononongan o mina ciring mo a omagaz do nipamnemnekan mo. 
ACT,4,29,"Am ori o pakatenngan mo jira so onowned a yaomalalaw jyamen. So sidongan mo jyamen, mo Panirsirngen a mahap so vazay mo a kaji namen a mogawan a meylimwang no ciriciring mo. "
ACT,4,30,"So pacittan mo no oyowyat mo a mangiwakwak so ingingnen no tao a keyyan no mapeyzokab a vazay namen a mangozay do ngaran ni Yeso a nipamnekan mo a mahap so vazay mo."""
ACT,4,31,Mateyka sira meynozi am todagoyogoyon o peynozyan da a kamimin da nioyatan no Seyzi. Ori o nikowyat da a meylimwang no ciriciring na ni Ama ta do to. Ori ji da rana mogawi.
ACT,4,32,"Omraralay rana ni Yeso a tao am meyyangangay o onowned da. So ikabo no asa ka tao a maveyvow do kangangay na, ta akma dey todalovoci apzapzatan. "
ACT,4,33,O nipamnekan na rana ni Yeso a omlivolivon no ciriciring na am mowyat sira meylimwang no mina kapirwa na ni Yeso a mavyay. So nisidongan na sira ni Ama ta do to so omraralay nya tao. 
ACT,4,34,So ikabo no asa ka tao amyan so kalahen. Ta o myan so iheyhakawan a kano vahay am nipamalit da so nizpi o karwan na. 
ACT,4,35,O nipalit da nizpi am nyangay da do nipamnekan ni Yeso a omlivolivon no ciriciring na a kavonong da sya. To da palololwa do ikeykasi da tao o kavonongan na.
ACT,4,36,"Akman sang o vazay na no asa ka Diwey a tao do Saypolose a pongso a meyngaran so Yoseyvo. O ingaran da jya no nipamnekan na ni Yeso a omlivolivon no ciriciring na am si Parnapo. O peypeypangayan no ngaran na ori am ""Mapayyait so nakenakem."" "
ACT,4,37,Ta nipamalit na o asa ka nihakawan na so nizpi a katoro na nya do nipamnekan na ni Yeso a omlivolivon no ciriciring na.
ACT,5,1,Am amyan so asa ka tao a meyngaran si Ananiya kano mavakes na meyngaran so Saveyla. Sira rana am nipamalit da so nizpi o nihakawan da. 
ACT,5,2,Nipeysirisiring da na meyyaven do vahay o kavezed da so katey no nizpi. O mapanpan am ori o nitoro ni Ananiya jira do nipamnekan na ni Yeso a omlivolivon no ciriciring na. 
ACT,5,3,"Maniring jya si Pite am, ""Mo Ananiya, ikongo mo apyan si Satan a yamapasala so onowned mo a yaomalalas do Seyzi, do mo katayo so katey no nizpi a ngina no nihakawan nyo. "
ACT,5,4,"No kaji nyo pa macinginanginan no nihakawan nyo am inyo an o tomalamozong nya. Am nyo ipamalit rana so nizpi am inyo saon o maponged nya am. Am ikongo nakenakem mo ya. Beken a mo alalasan o tao an, ta mo alalasan si Ama ta do to."""
ACT,5,5,Mamizing na ni Ananiya o ciring ni Pite am mavazakwang a kawakwak na. So nikamogaw da no tao a makamizing sya. 
ACT,5,6,Meyratateng am pongosan da rana o kataotao na no milakayob no malalavayo a mahakay a kangay da rana nya ibobo.
ACT,5,7,Hatasen na o ikatlo na vatvatek am mai rana o mavakes na. Am ji na tenngi pa o vazay ang. 
ACT,5,8,"Maniring jya si Pite am, ""Manoyong ya karwaro no ngina no nihakawan nyo?"" Maniring am, ""Noon, manoyong ori."" "
ACT,5,9,"Maniring si Pite am, ""Ikongo nakenakem nyo. Nyo kalalas do Seyzi ni Ama ta do to. Manngwa, 'Abo oyyan na nyamen ni Ama ta do to,' kwan nyo? Cita pala o yanimbobo no mahakay mo a yakai pa. So ikakman mo sang a yangay da ibobo."" "
ACT,5,10,Karahan am mavazakwang rana a mawakwak o mavakes ang. Somdep sira o malalavayo a tao a tomita sya am nimawakwak rana kahap da sya ipakowbot a mangay ibobo do katangked no mahakay na. 
ACT,5,11,Mamizing da ori no omraralay ni Yeso a kano karwan no tao am tey maonib sira.
ACT,5,12,Aro mapeyzokab a vazay da no nipamnekan na ni Yeso a omlivolivon no ciriciring na a nimacita da no taotao. Mangday sira so araraw o omraralay ni Yeso a malwalovot do macinapnap do rako a panaralayan a ngaranan da so Vahay na ni Solomen. 
ACT,5,13,Ikanig da sira no tao do Yelosaleng. Am ji dadkeci no tao o kapacivaoy da jira. 
ACT,5,14,Am nimeyparo sira omanoyong ji Yeso a mavakes a kano mahakay a macirapa jira. 
ACT,5,15,Macita da o mapeyzokab a vazay da no nipamnekan ni Yeso a omlivolivon no ciriciring na am ori o nyangayan da no meykeyngeyngen a tao do ireyrayan da kapangay da sira do siri no rarahan. Ta tana avwavong na pa ni Pite a mangay jira am anoyngan da o kapya da. 
ACT,5,16,Amyan so aro a tao a meyvahay do peycyeylilyan na masngen do Yelosaleng a nimai no meykeyngeyngen a tao a kano nikovotan no kalamsoyan ni Satan a tao a kamimin da nimapya rana.
ACT,5,17,O rako a panirsirngen da no mapatanatanang so nakem da si Ama ta do to a kano kararay na macyagom do Satokay am ikeynanahet da sira o nipamnekan ni Yeso a omlivolivon no ciriciring na. 
ACT,5,18,Am ori o nirakpan da sira kaneb da jira do pamemtengan. 
ACT,5,19,"Mahep rana am amyan so tinsi ni Ama ta do to a nimiwang do pamemtengan a kapalolo na sira makowbot. Maniring jira am, "
ACT,5,20,"""Mangay kamo do rako a panaralayan a meylimwang nya do taotao so omagaz do to meyyonong a ikavyay no pahad."" "
ACT,5,21,Madagdag rana am somdep sira do rako a panaralayan a mangnanao. Meyratateng am o rako a panirsirngen da no mapatanatanang so nakem da si Ama ta do to a kano kararay na am lovoten da sira o kamanrarakehan da no tao do Yotay a kapanovoy da so tao a mai no amyan do pamemtengan a nipamnekan ni Yeso a omlivolivon no ciriciring na. 
ACT,5,22,Am makaranes sira dang am abo rana sira. Am ori o nipeyoli da rana a mangay manci nya do aro a tao do rako a peykeykaygyan. 
ACT,5,23,"Maniring sira am, ""Namen makaranes do pamemtengan am namen macita o pangengneban na yamakagi. O mamzamzat am yamyan do pantaw na. Namen iwangan am sira abo rana o tao do sahad na."" "
ACT,5,24,"Mamizing da no panirsirngen da no mamzamzat do rako a panaralayan a kano panipanirsirngen da no mapatanatanang so nakem da si Ama ta do to am ikarahet da, ta ji da tenngi o nyangayan da no nipamnekan ni Yeso a omlivolivon no ciriciring na. "
ACT,5,25,"Am keyyan no asa ka tao a nimai a manci nya jira. Maniring am, ""O nyo nyaneban a tao am sira mangnanao so tao do rako a panaralayan."" "
ACT,5,26,"Am ori o nyangay da no mamzamzat a kano panirsirngen da amrakep sira. Am ji da bakbaki sira, ta ikamogaw da o tao. Ta ihawa da sira gomsagseh jira."
ACT,5,27,Pasdepen da sira do rako a peykeykaygyan a kapatanek da sira do tangain da kapacici na sira no rako a panirsirngen no mapatanatanang so nakem da si Ama ta do to. 
ACT,5,28,"Maniring jira am, ""Namen nipaziman jinyo o kaji nyo mangnanawan no omagaz ji Yeso am ikongo nyo pangnanawan pa nya do Yelosaleng. Ikongo nyo pancyan nyamen a nimwakwak sya."""
ACT,5,29,"Maniring si Pite a kano kararay na nipamnekan ni Yeso a omlivolivon no ciriciring na am, ""Jyabo kaji namen ngamizngan si Ama ta do to a. Ta amizngan namen so tao. "
ACT,5,30,Si Yeso rana nipadket nyo do jyojika niwakwak nyo am yana rana nivyay no Tao do to da no ineynapo ta. 
ACT,5,31,"So na rana iyan do wanan na ni Ama ta do to a Panirsirngen ta a yamapatazadang jyaten do teyngato. Na kakzeben yaten a Isedi a tao a mamlis so nakenakem, ta ori o ivonas na so raraten ta. "
ACT,5,32,"Am ori o namen peylimwangan no akman sya vazay. Ta yamen a kano Seyzi o yongkad na. Ta o Seyzi rana am na itoro ni Ama ta do to a macikaop do mahap so ciriciring na tao."""
ACT,5,33,Mamizing da no panipanirsirngen am somozi sira. Am ori o ninaknakman da so kazakat da sira. 
ACT,5,34,Am amyan so kararay da meyngaran si Cyamadi. Iya rana am tao a macyagom do Vadisay a mangnanao no iwawalam ni Ama ta do to. Iya rana am ikanig da no tao. To rana meytatanek si Cyamadi a manci no tao a mapowbot so nipamnekan na ni Yeso. 
ACT,5,35,"Maniring jira am, ""Inyo rana Isedi a tao am pakapyahen ta o ahahapan ta sira ya. "
ACT,5,36,"Ta no keypisa am amyan so tao a nimai a meyngaran si Teota a mapakarakarang so kataotao na kapacilolo da no kakapatan a poo (400) a tao. Am wakwaken da si Teota am to sira na meyvwak o nimacilocilolo jya tao, kabo na rana no angangayan na. "
ACT,5,37,Meyratateng am amyan so asa ka tao do Cyadidi a meyngaran so Yota. No kano nang am ahapen no seyvo o vilavilang no tao do peycyeylilyan na. Aro nilittan na tao a macihza jya. Am wakwaken da am to sira na meyvwak o macilocilolo jya tao. 
ACT,5,38,O ko ipanci jinyo sicyaikwaya am to tamo macipanadngi sira. To ta na pasawaya sira. No si apo do tao o vazay da am to meycyabobo rana. 
ACT,5,39,"Am no apo ji Ama ta do to am jyabo kapakaharag ta sira a. Ta o vazay ta rana am ta akmey to maciliman ji Ama ta do to."" So nyamizngan da so ciring na ni Cyamadi."
ACT,5,40,"Karahan am pasdepen da sira bakbakan, kapanci da nira ji rana meylimwang no ngaran ni Yeso a kapasaway da rana sira. "
ACT,5,41,Karwan da o rako a peykeykaygyan am masaray sira. Ta nakenakem na ni Ama ta do to o karahet da sira a meyhanhan ni Yeso. 
ACT,5,42,"Mangday so araraw kangay da do rako a panaralayan a kado kavahayan a mangnanao so tao a meylimwang no Mapasaray a Ciriciring ni Yeso, do kanoyong na Misayya a nitovoy ni Ama ta do to do teyrahem."
ACT,6,1,No kanang rana am meyparo sira omraralay ni Yeso. Am amyan so tao do Yotay a mapeyciring so ciring da no Sila a meyoyaoya. Ta ikarahet da sira o tao do Yotay a mapeyciring so ciring da no Sipolay. Ta ano meyvonong sira so isidong da sira am ji da pa vononga sira o vao a mavakes a meyzezyak so ciring da no tao do Sila. 
ACT,6,2,"Am ori o nilovotan da so aro a sinjya no rarwa so ikakarwan a nipamnekan ni Yeso a omlivolivon no ciriciring na a kapanci da nya jira so, ""Si iptad namen o kapeylimwang namen no ciriciring na ni Ama ta do to a amvonong so isidong ta so tao am marahet o akman sang, ta ikasanga namen. "
ACT,6,3,"Am ori o ipamnek nyo so papito a ka tao a katenngan no tao apiya so icicirawat a kano mateneng a oyatan no Seyzi, ta sira rana o to namen rana pahanhana a omvonong sya. "
ACT,6,4,"Am yamen rana am kasazap namen so kapeynozi a meylimwang no ciriciring na ni Ama ta do to."""
ACT,6,5,"Mamizing da no aro a sinjya am mamimin sira amya sya. Am ori o nipamnekan da ji Setiven, ta meysominogat o nakenakem na ji Ama ta do to a oyatan no Seyzi, a kapamnek da pa ji Veydipo a kani Polokelo a kani Nike a kani Timen a kani Pamona kani Nikela. Si Nikela rana am beken a tao do Yotay, ta tao do Antia a mahap rana so iwawalam da no tao do Yotay. "
ACT,6,6,So nipancyan da nira meytatanek do tangain da no nipamnekan ni Yeso a omlivolivon no ciriciring na a meynozi nira maparapong so lima da jira ipowyat da sira do akman sang a vazay da.
ACT,6,7,Am ori o nipeylimwang na rana no ciriciring na ni Ama ta do to. Am ori o to da raparapai jira no omanoyong ji Yeso do Yelosaleng a karo da rana. Tana mapatanatanang so nakem da si Ama ta do to am aro sira omanoyong rana ji Yeso.
ACT,6,8,"Si Setiven rana am aro mapeyzokab a vazay na do tangain da no tao, ta sidongen na ni Ama ta do to a kowyat na jya no Seyzi. "
ACT,6,9,Am amyan so tao a macioya jya a somkad jya. O tatasa jira am tao do Yotay apo do Cidinay a kado Yadisanta. Sira rana am manaralay do ngaranan da so Peyneynozyan da no somaliway rana tao. O karwan da am tao do Yotay apo do Cidicya kado Yasiya. 
ACT,6,10,"Am ji da tenngi a pasapan o ciring ni Setiven, ta nipanta na no Seyzi so teneteneng na. "
ACT,6,11,"Am ori o nipeykala da so tao a katoro da jira so nizpi a meykala so karatan na ni Setiven. Maniring sira am, ""O tao rana ya am namen nimamizing a yamraherahet si Moyse a kani Ama ta do to."" "
ACT,6,12,Ori o nisozi da no aro a tao a kano kamanrarakehan a kano mangnanao no iwawalam ni Ama ta do to. Ori o nirakpan da si Setiven a yangay do rako a peykeykaygyan. 
ACT,6,13,"So niyan da do dang no nipanta da so nizpi a tao a mangamaog so malas a ciring a iraherahet da sya. Maniring sira am, ""O tao rana ya am yamangday a yamraherahet so rako a panaralayan ta ya kano iwawalam ni Moyse. "
ACT,6,14,"O nimamizing namen a nipanci na am si Yeso a tao do Nasale am kavahen na o rako a panaralayan eya, kablis na do iwawalam ni Moyse a nitaid na jyaten."" "
ACT,6,15,So nikamimin da no myan do peykeykaygyan a tao a tomita si Setiven. Karahan am macita da o moing na akmey moimoing no tinsi.
ACT,7,1,"Pacicin no rako a panirsirngen da no mapatanatanang so nakem da si Ama ta do to si Setiven. Maniring sira am, ""Manngwa, yamanoyong o na keyyan no akman sang a vazay mo an?"""
ACT,7,2,"Pasapan na ni Setiven am, ""Manga maran, manga kakteh, amizngen nyo yaken an. No kakwa pa am nimapacita o mazway a si Ama ta do to ji Apolahan no keyyan na pa do Meysopotamiya a meypanam pa a meyvahay do Alan a ili. "
ACT,7,3,"Maniring jya am, 'Karwan mo o ili nyo a kano apapnan mo a mangay do tovoyan ko jimo an.'"
ACT,7,4,"Am ori o nikarwan na jya ni Apolahan do Cyaloti a pongso a kangay na meyvahay do Alan. Mawakwak si ama na am ori o nyangay na rana do meyngongyod a tovoyan na sya ni Ama ta do to, do ili ta ya. "
ACT,7,5,No kanang am abo pa nitoro na jya ni Ama ta do to a iheyhakaw na. Am nipanci na pa jya ni Ama ta do to no kakwa am itoro na jya o ili ta ya a lisanan da no apwapo na. Am no kanang am abo pa o anak na ni Apolahan. 
ACT,7,6,"Maniring pa jya si Ama ta do to am, 'O sivosivovoong mo am meyvahay sira do teysa ka mahataw an, a kapeylamlamsoy da sira dang a peyrarehten so sikapat a poo (400) so awawan. "
ACT,7,7,Am pasingsingtan ko sira o mapeylamlamsoy sira a tao do teysa ka mahataw a kakaro da rana do dang a meysinaoli do jya kararalay da nyaken.'
ACT,7,8,"Meyratateng am ipanci na ni Ama ta do to ji Apolahan o keyyan na no yongkad na jira do ananak na mahakay, do kaji da makahamangan do nipanci na jira ni Ama ta do to. Am matazak a tao si Isa am niyongkadan na o kataotao na do ikawao na pa araw. Akman sang vazay ni Isa do anak na si Yakebo. Akman sahang o vazay na ni Yakebo do rarwa so ikakarwan a ananak na mahakay a ineynapo ta tao do Yotay no kakwa."""
ACT,7,9,"Maniring pa si Setiven am, ""Asa do anak ni Yakebo a meyngaran so Yoseyvo am nikeynanahet da no kakakteh na. Am ori o nipanazangan da nya do tao do Ayci. Am mina kapzat na jya ni Ama ta do to, "
ACT,7,10,do meycyamadadayan a kanginanawan na. Nipanta na ni Ama ta do to so teneteneng na. Am ori o nikakza na nya no rako a panirsirngen da do Ayci a meyngaran so Valaw. Am ori o nipamnekan na nya tomonton jya meypanirsirngen do Ayci a tomalamozong no kangangay na kano kanekanen na.
ACT,7,11,"""Mownay am meykabcil do Ayci a kado Cyanan a pongso. Am ori o nikaro no alalaw da no ineynapo ta, ta abo rana o kanekanen da do Cyanan. "
ACT,7,12,Mamizing na ni Yakebo o kabsoy da no Ayci am tovoin na sira o anak na a ineynapo ta mangay do Ayci. Ori am ikeypisa da pa ori a yanimangay. 
ACT,7,13,Ipidwa so kangay da am ipanci na ni Yoseyvo o kataotao na da kakakteh na. Ori o nipakatenngan na rana ni Valaw do kakakteh na ni Yoseyvo. 
ACT,7,14,So nipanovoy na so tao ni Yoseyvo a manci ni ama na kano aro a zipozipos da mai do Ayci. O nimai a apapnan na am lalima o ikasikawao da (75). 
ACT,7,15,Am ori o nyai da rana do Ayci a meyvahay a kato da wakwakan do dang ni Yakebo a kano ananak na a ineynapo ta. 
ACT,7,16,Mownay am anaten da o totowang da yangay do Secyan a ili do ninginangina na ni Apolahan a heseb no kakwa pa do ananak na ni Hamo.
ACT,7,17,"""Toda jyarateng o mina ciring na ni Ama ta do to ji Apolahan am nisomaod sira o ineynapo ta do dang. "
ACT,7,18,No kanang rana am amyan so nimacipalit a vayo a panirsirngen no tao do Ayci. Am ji na pa nimamizing si Yoseyvo no kakwa pa. 
ACT,7,19,Am ori o nikarahet na no niyokodan na no ineynapo ta a peyrarehten. Ipanci na o kapipowa da no anak da kawakwak da. 
ACT,7,20,No kanang rana am nimatazak a tao si Moyse. Apiya o kamahamahakay na. Ikatlo na vehan am nitayo da do vahay da a peyveyveknen. 
ACT,7,21,Marateng rana o araraw no nipasazokaw da sya am macita na no mavakes a anak na ni Valaw. Am ori o nyahapan na sya azwazovwen a kabnek na sya anak na. 
ACT,7,22,So ninanawan da sya no iwawalam da do Ayci. So ikateneng na mapehtaw so ciring a mateneng do ahahapan na so vazay na.
ACT,7,23,"""Sikapat a ngarnan (40) o kakawakawan ni Moyse am naknakmen na o kangay na tomita so keylyan na Isedi a tao. "
ACT,7,24,"Makaranes am to na cita o asa ka keylyan da ji dasnesnekan no tao do Ayci. Am ori o nyangay na mabong no keylyan na, kazakat na so tao do Ayci. "
ACT,7,25,"O nakenakem na ni Moyse am, 'Ala katenngan da yaken no keylyan namen a nipamnekan na ni Ama ta do to a makasidong sira do peyrarehten da sira no tao do Ayci.' Am ji da tenngi ori no keylyan da. "
ACT,7,26,"Ikadwa na araw am macita na o rarwa ka keylyan da meyliman. Am ori o nipeyyawwan na sira. Maniring jira am, 'Manga kahakay, inyo rana am kamo meykeylyan. Ikongo nyo ipeyliman.' "
ACT,7,27,"Am o mapeymetdeh so kararay na am nimapadondon si Moyse. Maniring jya am, 'Sino nimanci nimo a yamyokod nyamen. "
ACT,7,28,Mo zakaten yaken a akman so nizakat mo no kakyab a asa ka tao do Ayci?'
ACT,7,29,"Mamizing na ni Moyse am malalayo a komaro rana do Ayci a mangay meyvahay rana do Miteyang a ili, kapeytaodtod na dang so rarwa ka mahakay."
ACT,7,30,"""Mahatas rana o sikapat a ngarnan (40) awawan am mangay si Moyse do kabwan no nihakawan no tao a meyngaran so Sinay a tokon. So nipakacita na dang so asa ka tinsi amyan do amlila tazici. "
ACT,7,31,"Macita na ori ni Moyse am mina to ogto a kapeypasngen na tomita sya. Karahan am to na amizing o ciring na ni Ama ta do to a manci no, "
ACT,7,32,'Yaken rana am Tao do to da yaken no ineynapo nyo si Apolahan a kani Isa kani Yakebo.' So nizikzik na ni Moyse a maonib nya. Ori ji na nitomitai sya. 
ACT,7,33,"Maniring pa jya si Ama ta do to am, 'Pakaro o tokap mo, ta o mo peytatankan eya am yako yanan. "
ACT,7,34,"Ko nimacita rana sira o ko yaponged a tao a yamyan do Ayci. Ko nimamizing o da ipasyasi jyaken, do na katey yaro no alalaw da. Am ori o ko ipeygegcin a mapasaway sira do da peyrarehtan sira no tao do Ayci. Ko tovoin imo sicyaikwaya a yamangay omagag sira do Ayci.'"
ACT,7,35,"""Si Moyse rana am ji dakzan no keylyan na a somidong sira. Maniring sira am, 'Sino nimamnek jimo a yatomalamozong nyamen.' Am iya rana am nipamnekan ni Ama ta do to a amyokod nira a komaro do Ayci, do kanisomidong na sya no tinsi a nimacisirsiring jya do amlila tazici ang. "
ACT,7,36,"Si Moyse o nitomirara so ineynapo ta a komaro do Ayci. So nikaro no mapeyzokab a vazay na, no kaji da pa ngarwan do Ayci a kano kapangonong da do meyngaran so Mabazangbang awa kano keyyan da pa do kabwan no nihakawan no tao so sikapat a ngarnan (40) so awawan. "
ACT,7,37,"Si Moyse o nimanci nya do Isedi a tao so, 'No makwa am amyan pa do sivosivovoong nyo so panoyonoywan na so ciring ni Ama ta do to a tovoin na jinyo akman jyaken a nitovoy na jinyo a Isedi.'"
ACT,7,38,"Si Moyse o nipacisirsirngan no tinsi do tokon a meyngaran so Sinay, no keyyan da pa no ineynapo ta do kabwan no nihakawan no tao. Iya o torwan na no nivatvatkan a to meyyonong a Ciriciring ni Ama ta do to a nitaid na jyaten."
ACT,7,39,"""Am ji da nyamizing si Moyse no ineynapo ta, ta manakem da o kapeysinaoli da pa do Ayci. "
ACT,7,40,"Amyan pa si Moyse do tokon am nimangay sira do kakteh na a meyngaran so Yalon a manci no, 'Ipamaring mo pa yamen so iraralay namen an, a kapangonong na nyaten do rarahan. Ta namen jyatenngi rana o vazay ni Moyse a niomagag jyaten do Ayci.'"
ACT,7,41,"So nipamaring da so likta baka a iraralay da a papazosan da, kapamaring da so kanen a somaray no nipariparing da a iraralay da. "
ACT,7,42,"Am ori o nikarwan na jira ni Ama ta do to, ta ioya na sira a omraralay no mata no hanit akman so nivatvatkan da no panoyonoywan na so ciring ni Ama ta do to a manci no, 'Inyo rana Isedi a tao am nimanzakat kamo so vinyay a ipazos nyo do iraralay nyo no keyyan nyo pa do kabwan no nihakawan no tao so sikapat a ngarnan (40) so awawan. Am beken a yaken o nitorwan nyo nya."
ACT,7,43,"Nipalolo nyo o vahay no iraralay nyo a meyngaran so Molo a kano akmey mata no hanit a meyngaran so Layvan. Niparing nyo sira ori a iraralay nyo. Am ori o angayan ko ninyo do Papilon a ili.'"""
ACT,7,44,"Maniring pa si Setiven am, ""No kanang na am amyan so vilad a niparing da a panaralayan da no ineynapo ta. Ori rana am inarahen da o niyokodan na ni Moyse ni Ama ta do to, ipakateneng da do kaji na ngarwan jira ni Ama ta do to. "
ACT,7,45,"Macipalit rana si Jyesoya ji Moyse am palolwen da rana o nipariparing da panaralayan da a yangay do ili ta ya. Nibalinas da sira o beken a tao do Yotay, ta nisidong na sira ni Ama ta do to. Am ori o nipakaranes da rana jya. O nipariparing da panaralayan am mangay do araraw no ipeypanirsirngen ni Tawey. "
ACT,7,46,Nikaglaw na si Tawey ni Ama ta do to. Am ori o nipancyan na nya ni Tawey ji Ama ta do to so kapamaring na so apiya raralayan da nya. Iya rana am niraralay na no kakwa ni Yakebo. 
ACT,7,47,Am ji na mya ni Ama ta do to. Ta o anak na ni Tawey a meyngaran so Solomen am ori o nimakaparing sya.
ACT,7,48,"""Am si Ama ta do to rana am ji meyvahay do nipariparing da no tao a vahay. Ta akman so nivatvatkan no panoyonoywan na so ciring na no kakwa. Maniring am, "
ACT,7,49,'O teyngato rana am lisnan ko. O teyrahem rana am pazasagan ko so ai ko. Akman so wanjin paringen nyo a peyvahayan ko a kano peywalaman ko.
ACT,7,50,"Yaken saon o nimangamaog so karawan eya am.'"""
ACT,7,51,"Maniring pa si Setiven am, ""Inyo rana ji mangap so ciring a tao am kamo meyyangay a kano ji manaralay a tao a ji ngahap so ciriciring ni Ama ta do to. Ta nyo to nginara sira o ineynapo nyo a ji ngahap so Seyzi. "
ACT,7,52,Amyan so asa ka panoyonoywan na so ciring ni Ama ta do to a ji da nipakakasi no ineynapo nyo an? Yabo. Niwakwak da sira o meylimwang no omanam a mai a Misayya. Iya rana am tey yapya o nakenakem na a omahap so vazay ni Ama ta do to a nipacinginangina nyo a niwakwak nyo. 
ACT,7,53,"Inyo o nitorwan da nya no tinsi so iwawalam ni Ama ta do to am nyo ji peyvazaya."""
ACT,7,54,Mamizing da no panipanirsirngen no tao do Yotay o ciring na ni Setiven am meyoyaoya sira a mangisem. 
ACT,7,55,Am nioyatan no Seyzi si Setiven. Tangarahen na o hanit am macita na o azwazway ni Ama ta do to a kani Yeso a meytatanek do wanan na ni Ama ta do to. 
ACT,7,56,"Maniring si Setiven am, ""Ko macita o teyngato a yameywang. O Nipamnekan ni Ama ta do to a tao am yameytatanek do wanan na."" "
ACT,7,57,"Amlololos sira somengseng do cicilwan da kakarakararwa da ji Setiven a rakpen, "
ACT,7,58,"kalolo da sya a yangay do asked no ili da kabhebhes da jya, kazakat na rana. O nitorwan da so nizpi a tao a mangamaog so karatan na ni Setiven am nitoro da o talili da do asa ka malavayo a tao a meyngaran si Sawlo a citahen na a kapacyangay da a ombhebhes jya. "
ACT,7,59,"Abhebhesan da si Setiven am meynozi. Maniring am, ""Mo Yeso, Panirsirngen ko, ahapen mo o pahad ko an,"" "
ACT,7,60,"a kapeylilitod na amlolos. Maniring am, ""Mo Panirsirngen, ji mo naknakma o raraten da jyaken an."" Teyka na ipanci am mawakwak rana."
ACT,8,1-3,"Yamyan so amraralay ni Yeso a nimonong do inawan na ni Setiven. So nizezezeng da amlavi jya. Am si Sawlo rana am nisaray na o kazakat da sya. Nimapo no kano nang o kakdekdeng da pa a mapakakasi so amraralay ni Yeso a tao do Yelosaleng. Tey makdeng si Sawlo a mapakakasi sira, kakakaday na so kavahayan da peycyarakrakpen so mavakes a kano mahakay a kalolo na sira a pasasaziden a yangay na do pamemtengan. Am ori o nipeyvwak da rana no amraralay ni Yeso a mangay do peycyeylilyan na do Yotay a kado Samadiya. Am o nipamnekan ni Yeso a omlivolivon no ciriciring na am todavezed do Yelosaleng."
ACT,8,4,O nimeyvwak a nimraralay ni Yeso am mangay sira do peycyeylilyan na a meylimwang no ciriciring na ni Ama ta do to a omagaz ji Yeso. 
ACT,8,5,O asa jira am si Veydipo am nimangay do asa ka ili do Samadiya a meylimwang no kanoyong na ni Yeso a Misayya a nitovoy ni Ama ta do to do teyrahem. 
ACT,8,6,"So ikaro da no tao a omanoyong do nipanci na jira ni Veydipo, ta nimacita da o mapeyzokab a vazay na. "
ACT,8,7,Ta aro sira o tao a nipamozwawan na so kalamsoyan ni Satan. Mavozwaw sira am amlololos sira makowbot do kataotao no tao. So niyan da no aro a makasapa a tao a nimapya rana. 
ACT,8,8,So ikasasaray da no tao do dang.
ACT,8,9,Amyan so asa ka tao a meyngaran si Simong a meyvahay do ili ang. Amyan so vazay na ikalak da no tao. Pahamahen na o kataotao na a manci no kaizay na tao. 
ACT,8,10,"So ikamimin da no tao do dang, tana maizay a tao a tana todna ka tao am ikakza da amizngen, ta patolinen da oyatan na ni Ama ta do to. "
ACT,8,11,"Ikongo do mownay rana ori a meyvazay no mapangyangyalak a vazay, am ori o ikaro da no tao a nimacilolo jya. "
ACT,8,12,Ipeylimwang na ni Veydipo o Mapasaray a Ciriciring na ni Ama ta do to a omagaz do italamozong na kano ngaran ni Yeso Kizisto am anoyngan da no nimyan dang a mahahakay a kano mavavakes kataktak da jira. 
ACT,8,13,Tana si Simong am mina to na nganoyngi rana a kataktak da jya. Meyratateng am macihza rana ji Veydipo. Macita na o mapeyzokab a vazay na ni Veydipo am nisavasavak na.
ACT,8,14,O nipamnekan ni Yeso a omlivolivon no ciriciring na amyan do Yelosaleng am mamizing da o keyyan no tao do Samadiya a mahap rana so ciriciring na ni Ama ta do to. Am ori o nitovoyan da si Pite a kani Yowani a mangay jira. 
ACT,8,15,Makaranes sira dang am ipeynozi da sira o omanoyong rana ji Yeso a keyyan na jira no Seyzi. 
ACT,8,16,Ta no kano nang rana am ji pa nimeyhekas jira o Seyzi do mina kataktak jira no ngaran na ni Yeso a Panirsirngen ta. 
ACT,8,17,Am ori o nipaoptan da jira so lima da da Pite a kani Yowani a ipanlanlag da. Ori o niyan na rana jira no Seyzi.
ACT,8,18,Citahen ni Simong o nipaoptan da so lima da Pite a kani Yowani a yanan na rana no Seyzi am ipanta na sira so nizpi. 
ACT,8,19,"Maniring am, ""Itoro nyo jyaken oyowyat ori a torwan ko inyo so nizpi, kapaopta ko so lima ko do tao a keyyan na rana jira no Seyzi."""
ACT,8,20,"Maniring si Pite am, ""Paciralay do nizpi mo a matemtem, ta yamalas o aktokto mo do kanginangina mo so oyowyat na ni Ama ta do to no nizpi mo. "
ACT,8,21,"Ikongo o mo kasngesngenan jyamen, ta na katenngan ni Ama ta do to onowned mo a yajyanoyong. "
ACT,8,22,So ipamlis mo na komaro do malas a nakenakem mo a kapeynozi mo ji Ama ta do to. Ta ala vonasen na o marahet a nakenakem mo. 
ACT,8,23,"Ta na imo vaoden no mo panginanehtan do tao a kano meycyamadadayan a raraten mo."""
ACT,8,24,"Maniring jira si Simong am, ""Ipeynozi nyo yaken an, kaji na meydednan jyaken no nyo ipanci ang."""
ACT,8,25,Mateyka si Pite a kani Yowani a mangnanao no ciriciring ni Ama ta do to am meyoli rana sira a mangay do Yelosaleng a kapeylimwang da no Mapasaray a Ciriciring na ni Ama ta do to do peycyeylilyan na do Samadiya a nipeyliktawan da ili.
ACT,8,26,"Amyan so asa ka tinsi ni Ama ta do to a nimangay ji Veydipo. Maniring am, ""Mangonong ka do rarahan apo do Yelosaleng a mangay do Cyasa."" Jyasangibi no tao a panahanan. "
ACT,8,27-28,Karahan am mangay rana si Veydipo. Amyan do rarahan am macita na o asa ka maizay a tao do Isopiya a tomalamozong no nizpi no panirsirngen da mavakes a meyngaran si Kantaci. O yangay na do Yelosaleng am iraralay na si Ama ta do to. Meysinaoli rana mangay do ili da am vilangan na do aleleh na o vakong na no panoyonoywan na so ciring ni Ama ta do to a meyngaran si Isayya. 
ACT,8,29,"Maniring o Seyzi ji Veydipo am, ""Mangay ka macikasngen do aleleh ang."" "
ACT,8,30,"Am ori o nipalayo na a mangay ni Veydipo. So nipakamizngan na so tao ang a omvilang do vakong ni Isayya. Maniring jya si Veydipo am, ""Mo katenngan o mo vilangan ang?"" "
ACT,8,31,"Maniring am, ""Si myan so amnanao jyaken am ori o ipakateneng ko jya."" Am ori o nipancyan na ni Veydipo a somakay do aleleh na. "
ACT,8,32,"O vilangan na no tao do Isopiya a ciring ni Ama ta do to am, ""Iya rana am akmey kagling a alaken da zakaten a to norotoro no kataotao na. So icyakma ney likta kagling a tedtedan da so bobow a ji meyzezyak."
ACT,8,33,"No kapeymetdeh da sya am abo macingosongoso nya. Abo o tomapil jya sivosivovoong na, ta makeykai o allallag na mabo do karawan."""
ACT,8,34,"Maniring o tao do Isopiya do pacicyan na si Veydipo am, ""Pancyan pala jyaken o na pakacirngan sya no panoyonoywan na so ciring ni Ama ta do to eya. Paingen na jya an? Ano paingen na do karwan no tao."" "
ACT,8,35,Karahan am ipanci na ni Veydipo o ka si Yeso na no agagazan no nivilangan na a kananao na sya no Mapasaray a Ciriciring ni Yeso. 
ACT,8,36,"Meyratateng am manahan sira do masngen do ranom. Maniring o tao do Isopiya am, ""Yamyan jya so ranom. Apya o kataktak mo jyaken do jya?"" "
ACT,8,37,"[Maniring si Veydipo am, ""Si manoyong o onowned mo am ori o taktakan ko jimo."" Maniring am, ""Ko anoyngan si Yeso a Kizisto a Anak ni Ama ta do to.""]"
ACT,8,38,Am ori o nipaseykedan na so aleleh a kapacihza na ji Veydipo a mangay do ranom a kataktak na jya. 
ACT,8,39,Karwan da rana o ranom am ahapen na no Seyzi si Veydipo. Am ori o ji na nimakacitai rana sya no tao do Isopiya. Mangay rana ori am masaray rana o onowned na. 
ACT,8,40,Nimacita da rana no tao si Veydipo do Atsoto a ili a kalivon na so peycyeylilyan na peylimwangan no Mapasaray a Ciriciring na ni Ama ta do to mangay no kapakaranes na rana do ili do Kaysadiya.
ACT,9,1,"No kanang rana am ji namtadan ni Sawlo o kalalaw na so omraralay ni Yeso a tao a zakaten. Am ori o nyangay na do rako a panirsirngen no mapatanatanang so nakem da si Ama ta do to, "
ACT,9,2,"ta kakzeben na o kapeyteygami na no tomalamozong no aro a peyneynozyan da no tao do Yotay do Tamaseke a ili a manci no kapya da sya omrakep so amraralay ni Yeso a tao, tana mahakay a tana mavakes am miminen na sira yangay do pamemtengan do Yelosaleng."
ACT,9,3,Masngen rana do Tamaseke am to ngyan so zezak apo do teyngato a tomiray sya. 
ACT,9,4,"Am ori o nikavazakwang na do teyrahem a kapakamizing na so macisirsiring jya. Maniring am, ""Sawlo, Sawlo, ikongo mo pakakasyan jyaken."" "
ACT,9,5,"Maniring am, ""Mo Panirsirngen, sino ka."" Maniring am, ""Yaken rana am si Yeso ko a yamo pakakasin. "
ACT,9,6,"Peyvangon rana mangay do ili, ta yamyan so asa ka tao a manci nya jimo so vazay ko jimo."" "
ACT,9,7,"O kararay ni Sawlo am tey maonib sira, ji rana makapeyzezyak, ta amyan so mamizing da am ji da cita. "
ACT,9,8,Meyvangon si Sawlo am peyvezezngen na o mata na am ji makacita. Ori o nyalakan da sya no kararay na yangay do Tamaseke. 
ACT,9,9,"So nipakatlo na araw a jya nimakacita, jya nimangakaday."
ACT,9,10,"Amyan do Tamaseke so asa ka omraralay ni Yeso a tao a meyngaran si Ananiya. Nimapacita jya si Yeso. Maniring am, ""Ananiya."" Maniring am, ""Ikongo o mo kakzeben jyaken, mo Panirsirngen."" "
ACT,9,11,"Maniring si Yeso am, ""Mangay ka do ngaranan da so Matazineng a rarahan. Ta myan do vahay ni Yota o asa ka tao do Tasose a meyngaran si Sawlo a yameynozi dang. "
ACT,9,12,"Nipaziman ko na jya o katovoy ko jimo a mangay a somidong sya a mapaopta so lima mo a kapakacita na rana."" "
ACT,9,13,"Maniring si Ananiya am, ""Mo Panirsirngen, ko nimamizing rana do aro a tao o marahet a vazay na do keyyan da no aro a nipakakasi na a omraralay nimo do Yelosaleng. "
ACT,9,14,"Iya rana am nipya da no panipanirsirngen no mapatanatanang so nakem da si Ama ta do to a mangay a omrakep so omraralay nimo a tao."""
ACT,9,15,"Maniring jya si Yeso am, ""Mangay ka, ta ko nipamnekan si Sawlo a mahap so vazay ko a meylimwang no ngaran ko do beken a tao do Yotay a kano aro a panipanirsirngen, pacyangayan nyo a Isedi a tao. "
ACT,9,16,"Ta pazimanen ko jya o karo no alalaw na do ipeyvazay na jyaken."""
ACT,9,17,"Am ori o nyangay na rana ni Ananiya. Somdep rana do vahay am paoptahen na o lima na do kataotao na ni Sawlo. Maniring am, ""Mo kakteh, o mo nimacita do rarahan a Panirsirngen ta si Yeso am na nitovoy yaken a mai a tomazogaw nimo. Ta kakzeben na imo a makacita rana a italamozong no Seyzi."" "
ACT,9,18,Mamizing na ni Sawlo o ciring na am mina todakas do mata na o akmey isis no among. So nipakacita na rana. Am ori o nipeyvangon na rana kataktak da jya. 
ACT,9,19,"So nipangakaday na rana a kowyat na rana no kataotao na. Kadadayan na so araraw am amyan pa si Sawlo do Tamaseke a macihza jira do omraralay ni Yeso, "
ACT,9,20,a kangay na do aro a peyneynozyan a meylimwang ni Yeso a manoyong a Anak na ni Ama ta do to. 
ACT,9,21,"Mamizing da no aro a tao am isavasavak da. Ori o nipancyan da nya do kadwan jira so, ""Beken a oya asyo o nimapakakasi so omraralay ni Yeso a tao do Yelosaleng? O na nyai do jya am ala na littan sira a yavaoden a yangay na do panipanirsirngen no mapatanatanang so nakem da si Ama ta do to do Yelosaleng."""
ACT,9,22,So ikatey mateneng na ni Sawlo a mangnanao a jyamogaw a macinekanekad jira a manci ni Yeso a Misayya. Am ori o ji da makatenngi jya pasapan no aro a tao do Yotay do Tamaseke.
ACT,9,23,Kadadayan na do araraw am ipeysirsiring da o kazakat da si Sawlo no tao do Yotay. 
ACT,9,24,So ipangday da do maraw a kado mahep omavat ji Sawlo a zakaten no makowbot do ili. Am keyyan no tao a nimanci nya ji Sawlo. 
ACT,9,25,Am ori o nitontonan da sya no sinjya do mahep do rako a yala do likod no makarang a atoy no ili da kakaro na rana dang.
ACT,9,26,"Makaranes si Sawlo do Yelosaleng am naknakmen na o kapacikaop na do omraralay ni Yeso a tao. Am nikanyahey da, ta ji da anoyngi o kanoyong na rana omanoyong ji Yeso. "
ACT,9,27,Am kanisomidong na sya ni Parnapo a mangay tomita so nipamnekan ni Yeso a omlivolivon no ciriciring na a kapanci na nya jira so mina kapakacita na ni Sawlo si Yeso do rarahan a nisomirisiring sya a kapanci na pa nya jira so kaji na mogawan ni Sawlo a meylimwang ni Yeso do Tamaseke. 
ACT,9,28,Am ori o nikabwangan da rana ji Sawlo no nipamnekan ni Yeso a omlivolivon no ciriciring na. So ji na nimamogawi a meylimwang ni Yeso do Yelosaleng. 
ACT,9,29,No kanang am nimacisirsiring a kapacinekanekad na do tao do Yotay a meyzezyak so ciring da no tao do Sila. Am naknakmen da o kazakat da si Sawlo. 
ACT,9,30,Katenngan da no akma ney kakteh do cinai o akman sang a vazay am yangay da do Kaysadiya katovoy da sya mangay rana do meyngongyod a ili da do Tasose.
ACT,9,31,No kanang rana am abo rana o ikalaw da no omraralay ni Yeso a tao do Yotay a kado Cyadidi a kado Samadiya. So nikakdeng da rana so nakem ji Yeso. Ta arako o nisidongan na sira no Seyzi. Am ori o nikaro no tao a omanoyong ji Yeso. So nikapiya no icicirawat da rana omahap so vazay na ni Ama ta do to.
ACT,9,32,"Si Pite rana am nilivolivon na o peycyeylilyan na angayan na tomazogaw no omraralay ni Yeso a tao. Makaranes do Dita am, "
ACT,9,33,"macita na dang o asa ka tao a meyngaran si Aynayya. Iya rana am nimakasapa tao, mina kawao (8) a kawan a jya nimeyvavangon. "
ACT,9,34,"Maniring jya si Pite am, ""Mo Aynayya, peyvangon rana kahap so ireyrayan mo. Ta na rana nipeypapya imo ni Yeso Kizisto."" So nikapya na rana. "
ACT,9,35,Macita da ori no aro a tao a meyvahay do Dita kado Salon am anoyngan da rana si Yeso.
ACT,9,36,"Do Yepey rana ili da am amyan so asa ka mavakes a omraralay ni Yeso a meyngaran si Tapitay. O ngaran na do ciring no Sila am si Tocya. Peypeypangayan na am ibosbosan. Aro apiya vazay na, ta sidongen na sira o abo so nizpi a tao. "
ACT,9,37,Amyan si Pite do Dita am meyngen a kawakwak na rana ni Tapitay. Am ori o niryosan da sya kapangay da sya do kavava no vahay na. 
ACT,9,38,"Manovoy sira so rarwa ka tao a mangay ji Pite, ta mamizing da si Pite amyan do Dita. Maniring sira am, ""Makeykai ka mangay do ili namen."" "
ACT,9,39,So nipacihza da rana ji Pite a mangay do Dita. Makaranes sira am yangay da do kavava no vahay na ni Tapitay. So nikamimin da no vao a mavakes amlimot sya amlavi a mapacita no nitapang na ni Tapitay a ayob da no kapeyigegen na pa do karawan. 
ACT,9,40,"Karahan am powboten na sira ni Pite a kapeylilitod na meynozi a somazap so kataotao na ni Tapitay. Maniring am, ""Mo Tapitay, peyvangon rana."" Meyratateng am meyvezezeng o mata na a makacita si Pite kapeyvangon na rana amlisna. "
ACT,9,41,Am ori o nyalakan na so lima na ni Pite a patanken a kapanci na no aro a vao a mavakes a kano karwan da omraralay ni Yeso a somdep rana. So nipakacittan da rana si Tapitay a nimirwa a mavyay. 
ACT,9,42,O akman rana sang a vazay am nimamizing da rana no tao do Yepey. Ori o nipeyparo da rana no tao a omanoyong ji Yeso do Yepey. 
ACT,9,43,Si Pite rana am todavezed do dang a macivahay ji Simong. O vazay ni Simong am mapakapkapya so nihab da kolit no baka.
ACT,10,1,Amyan so asa ka tao do Kaysadiya a ili a meyngaran si Kenaylyo a panirsirngen da no asa lipenpenan a itaysang do Itadi. 
ACT,10,2,Tana beken a tao do Yotay ori am manoyong o nakenakem na ji Ama ta do to a ka nira asa ka vahay. Rako o sidongan na so ji makahakaw a tao do Yotay a kasangib na meynozi ji Ama ta do to. 
ACT,10,3,"Ipisa do makoyab do ikatlo no toki am nimapacita jya o asa ka tinsi ni Ama ta do to. Maniring am, ""Mo Kenaylyo."" "
ACT,10,4,"To na nita o tinsi, ta ikamogaw na. Maniring am, ""Mo Panirsirngen, ikongo mo ipanci ang."" Maniring o tinsi am, ""Na imo manakem ni Ama do to, ta nimamizing na o inozi mo. Na katenngan o mo panidongan so ji makahakaw a tao. "
ACT,10,5,Am ori o ipanovoy mo so tao a mangay do Yepey a manci no meyngaran so Simong Pite a mai. 
ACT,10,6,"Yamyan do vahay ni Simong a mapakapkapya so nihab da kolit no baka. Yamasngen do pasalan o vahay da."" "
ACT,10,7,"Karwan na rana no tinsi am ipanci ni Kenaylyo o rarwa ka lamlamsoy na mai a kano asa ka itaysang do Itadi a manoyong so nakenakem ji Ama ta do to, "
ACT,10,8,kapanci na nya jira so ciring no tinsi a katovoy na sira mangay do Yepey.
ACT,10,9,Mararaw do ikadwa na araw am masngen rana sira do Yepey o nitovoy ni Kenaylyo. Si Pite rana am meynozi do atep no vahay da. 
ACT,10,10,Makcin rana am naknakmen na o kakan na. Manotong pa sira am to ngyan so nipacita na jya ni Ama ta do to do akmey tateynep na. 
ACT,10,11,So nipakacita na so hanit a meywang a kakasan no akmey tontonen da milakayob do teyrahem. 
ACT,10,12,Do avak na am amyan so meycyamadadayan a omalalam a kano volay a kano meyyasasalap. 
ACT,10,13,"Amyan so meyzezyak a manci nya. Maniring am, ""Mo Pite, peytatanek rana kapanzakat mo so yakan mo."" "
ACT,10,14,"Am maniring si Pite am, ""Mo Panirsirngen, taosya, ta ji ko pa nikoman so sang, ta oya am ji namen ngangana a tao do Yotay."" "
ACT,10,15,"Maniring pa jya am, ""O ipanci ni Ama ta do to apya kanen am ji mo mancyan a ji ngangana an."" "
ACT,10,16,So nikeypitlo na makamizing sya makacita sya a kahap na rana sya ni Ama ta do to do teyngato.
ACT,10,17,Naknakmen na ni Pite do onowned na o peypeypangayan no nimacita na am to sira makaranes o nitovoy na ni Kenaylyo a tao do vahay ni Simong. 
ACT,10,18,"Maniring sira am, ""Yamyan so asa ka tao a meyngaran so Simong Pite a yamisan do jya?"""
ACT,10,19,"Naknakmen na pa ni Pite o peypeypangayan no nimacita na ori am maniring jya o Seyzi am, ""Yamyan so yatatlo a ka tao a yakomala jimo. "
ACT,10,20,"Meyhekas ka kapacihza mo jira. Ji mo a ratan, ta yaken o nitomovoy sira do jya."" "
ACT,10,21,"Am ori o nipeyhekas na ni Pite. Maniring jira am, ""Yaken o nyo kalahen ang. Ikongo nyo ipanci."" "
ACT,10,22,"Maniring sira am, ""Na nitovoy yamen ni Kenaylyo a panirsirngen da no asa lipenpenan a itaysang do Itadi. Iya rana am na iraralay si Ama ta do to. Da ikanig no tao do Yotay, ta tey yapya o nakenakem na so tao. Nipaziman na rana jya no asa ka tinsi o kai mo do vahay na. Ta amizngen na o inanao mo sya."" "
ACT,10,23,Am ori o nipasdepan na sira ni Pite a kapeysan na sira. Ikadwa na araw am macihza jira si Pite a kano tatasa akma ney kakteh do cinai a meyili do Yepey. 
ACT,10,24,Ikatlo na araw am makaranes rana sira do Kaysadiya. Am amyan rana do dang si Kenaylyo a kano zipozipos na kano kagakagagan na amnanala sya. 
ACT,10,25,Somdep si Pite am mangay si Kenaylyo do tangain na kapeylilitod na amraralay nya. 
ACT,10,26,"Maniring si Pite jya am, ""Peytatanek rana. Ji ka akman sang, ta meyyangay ta tao."" "
ACT,10,27,So nipeysirisiring da somdep do vahay ni Kenaylyo. Meyratatang am macita na ni Pite o aro a tao a meylovolovot do sahad na. 
ACT,10,28,"Maniring jira am, ""Nyo katenngan an, ta do iwawalam namen a tao do Yotay am ji namen a mya o kangay namen a komawalam jinyo a beken a tao do Yotay. Am kanimanci na nya jyaken ni Ama ta do to no kakyab. Ta maniring am, 'Ji mo a ratan sira o beken a tao do Yotay. Ta ji meycyapyapinpinan o nyamamaog ko a tao do karawan.' "
ACT,10,29,"Am ori o ko na ji raci so ko kapacikaop jinyo do jya. Am ikongo nyo pancyan nyaken a mai do jya."""
ACT,10,30,"Maniring si Kenaylyo am, ""Yakapat araw rana o hanga na no nipeynozi ko do vahay namen do ikatlo no toki do makoyab am to ngyan so asa ka tao a maniray so ayob a meytatanek do tangain ko. "
ACT,10,31,"Maniring am, 'Mo Kenaylyo, na nimamizing ni Ama ta do to o inozi mo. Na katenngan imo a yamanidong so tao. "
ACT,10,32,So ipanovoy mo so tao a mangay do Yepey a manci no meyngaran si Simong Pite a mai. Iya rana am yamisan do vahay ni Simong a mapakapkapya so nihab da kolit no baka. Yamasngen do pasalan o vahay da.' 
ACT,10,33,"Am ori o nipanovoy ko so tao a manci nimo. Ko masaray, ta ka nimai rana. Yamen rana sicyaikwaya am namen malovot do tangain ni Ama ta do to a yaomamizing so nipanci na jimo a inanao na jyamen."""
ACT,10,34,"Maniring si Pite am, ""Ko katenngan si Ama ta do to a mapeyyangangay so tao. "
ACT,10,35,Tana tao do Yotay a tana beken a tao do Yotay am miminen na sira ikaglaw o omraralay nya a tao a mangononong do ciring na. 
ACT,10,36,"Nyo katenngan rana o Mapasaray a Ciriciring na ni Ama ta do to a nipeylimwang na jyamen a Isedi a tao. Ori rana am na ipanta yaten so ikapiya no onowned ta. So ikabo na rana no oyyan na nyaten ni Ama ta do to, ta nitovoy na si Yeso Kizisto a Panirsirngen no tao do peycyamahamahatawan na. "
ACT,10,37,"Nyo na katenngan an, mateyka si Yowani a omononong do kapanaktak na am papwen na rana do Cyadidi a macinapnap do Yotay o keyyan no mapeyzokab a vazay. "
ACT,10,38,"Nioyatan na no Seyzi si Yeso a tao do Nasale. So nilivolivon na mangiwakwak so meykeyngeyngen a tao a mamozwaw so kalamsoyan ni Satan a komovot do tao, do kapacikaop na jya ni Ama ta do to. "
ACT,10,39,"Yamen rana am yongkad na, ta nimacita namen o vazay ni Yeso do Yelosaleng a kado peycyeylilyan na do Yotay. Nipadket da do jyojika si Yeso kawakwak na. "
ACT,10,40,"Am ikatlo na araw am nivyay na ni Ama ta do to a kapacita na nya jyamen, "
ACT,10,41,"a kapacihanghang namen jya koman no keypirwa na mavyay. Beken a mamimin o tao a nimakacita sya, ta yamen a nipamnekan ni Ama ta do to o nimakacita sya a meylimwang nya. "
ACT,10,42,Nipakoyokoy na jyamen o kapeylimwang namen no kanoyong na ni Yeso a nipamnekan ni Ama ta do to a mapacici so mavyay a kano nimawakwak a tao. 
ACT,10,43,"Si Yeso o pakacirngan da so ciring da no panoyonoywan na so ciring ni Ama ta do to no kakwa. Ipanci da o ka si Yeso no makavonas so raraten no omanoyong jya tao."""
ACT,10,44,Mangononong si Pite am oyatan no Seyzi o omamizing so ciring na tao. 
ACT,10,45,"Am ori o nipeyzokab da no tao do Yepey a omraralay ni Yeso a nimacihza ji Pite, ta nipanta na sira ni Ama ta do to so Seyzi o beken a tao do Yotay. "
ACT,10,46,"Ta nimamizing da o kapeyzezyak da so macitarek a ciring a apo do Seyzi a somaray ni Ama ta do to. Maniring si Pite am, "
ACT,10,47,"""Yana nioyatan sira no Seyzi akman jyaten. Am ori o ji ta raci sira taktakan."" "
ACT,10,48,So pancyan na nira ni Pite a mangozay do ngaran ni Yeso Kizisto a tomaktak jira.
ACT,11,1,O nipamnekan ni Yeso a omlivolivon no ciriciring na kano aro a sinjya do Yotay am mamizing da o beken a tao do Yotay a omanoyong rana do ciriciring na ni Ama ta do to. 
ACT,11,2,Meysinaoli si Pite do Yelosaleng am nioya da no tey makdeng a omahap so iwawalam da no tao do Yotay. 
ACT,11,3,"Maniring sira am, ""Ikongo o yamo nisan do vahay da no beken a tao do Yotay. Ikongo mo ipacihanghang jira."" "
ACT,11,4,Karahan am ononongan na rana jira o niyapoyapwan no akman sang a vazay.
ACT,11,5,"Maniring jira am, ""Meynozi ko do Yepey am nimakacita ko so apo ji Ama ta do to a milakayob a tontonen da apo do teyngato. "
ACT,11,6,"Citahen ko am amyan do sahad na so meycyamadadayan a omalalam a kano volay a kano meyyasasalap, "
ACT,11,7,"a kapakamizing ko so macisirsiring jyaken. Maniring am, 'Mo Pite, peytatanek rana kapanzakat mo so yakan mo.' "
ACT,11,8,"Am maniring ko am, 'Mo Panirsirngen, taosya, ta ji ko nikoman so sang, ta ji namen ngangana ori a tao do Yotay.' "
ACT,11,9,"Pirwa na so kapanci na nya jyaken am maniring am, 'O ipanci ni Ama ta do to a apya kanen am ji mo mancyan a ji ngangana.' "
ACT,11,10,O akman rana sang a vazay am ipitlo a mavahangso a kahap da rana sya do hanit. 
ACT,11,11,Todey macinao sira makasasnad do nisanan ko a vahay o tatlo a ka beken a tao do Yotay a nitovoy da apo do Kaysadiya a nikomala jyaken. 
ACT,11,12,So nipancyan na nyaken no Seyzi so kaji ko ratan so kapacihza ko jira. O ananem eya akma tey kakteh do cinai a mina kararay ko a nyo macita eya am nipehza ko sira jyaken a mangay do Kaysadiya kasdep namen do vahay da Kenaylyo. 
ACT,11,13,"Ipanci na jyamen ni Kenaylyo o nimacita na asa ka tinsi a nimeytatanek do vahay da. Maniring jya am, 'Manovoy ka so tao a mangay do Yepey a manci no asa ka tao a meyngaran si Simong Pite a mai jya. "
ACT,11,14,Ta yamyan so na ipanci jinyo a omagaz do kapatazadang na jinyo do teyngato ni Ama ta do to a asa ka vahay.' 
ACT,11,15,Nanawen ko sira am to meyhekas jira o Seyzi akman no ka ori pa so kapeyhekas na jyaten no Seyzi. 
ACT,11,16,"Ori o nipakanakman ko so mina ciring na no Panirsirngen ta a si Yeso. Maniring am, 'Si Yowani rana am nitaktakan na inyo no ranom. Am do kadadayan no araraw am meyhekas jinyo o Seyzi.' "
ACT,11,17,"So nikanoyong ni Ama ta do to a yatomoro no Seyzi do beken a tao do Yotay, akman jyaten a nipanta na so Seyzi no kanoyong ta ji Yeso Kizisto a Panirsirngen ta. A yako ikongo a kato ko makazazatan do vazay ni Ama ta do to."""
ACT,11,18,"Mamizing da o ciring na jira am ji da rana namwada, ta isaray da si Ama ta do to. Maniring sira am, ""Yamanoyong si Ama ta do to a yamarilaw no beken a tao do Yotay a nimamlis rana a na torwan no to meyyonong a ikavyay no pahad da."""
ACT,11,19,Wakwaken da si Setiven am peyvwaken da na o omraralay ni Yeso a tao. Am ori o nikarwan da do Yelosaleng a mangay tomayo do Vongnise a kado Saypolose a kado Antia a kapeylimwang da no ciriciring na ni Ama ta do to do tao do Yotay. 
ACT,11,20,Am o tatasa ka tao do Saypolose a pongso a kado Cidinay am nimangay sira do Antia a meylimwang no ciriciring ni Yeso do beken a Yotay. 
ACT,11,21,Amyan jira o oyowyat ni Ama ta do to. Am ori o nipeyparo da no tao a omraralay ni Yeso. 
ACT,11,22,Mamizing da no omraralay ni Yeso do Yelosaleng o akman sang a vazay am tovoin da si Parnapo a mangay do Antia. 
ACT,11,23,"Makaranes rana am tey masaray, ta nimacita na o aryarilaw na sira ni Ama ta do to. Ori o nipaitan na sira to ngotokot so nakenakem ji Yeso. "
ACT,11,24,"Si Parnapo rana am tey yapya o nakenakem na, ta nioyatan no Seyzi. Am ori o ikakdeng na meyhanhan ni Ama ta do to. Ori nipeyparo da no tao a omanoyong ji Yeso."
ACT,11,25,Meyratateng am mangay rana si Parnapo do Tasose a komala si Sawlo. 
ACT,11,26,"Makala na rana am palolwen na mangay do Antia. So nipakasa kawan da macikaop do aro a sinjya amnanao sira. Nimacipinda no kano nang o kangaran da rana jira a ""omraralay ni Kizisto"" do Antia."
ACT,11,27,No kanang rana am amyan so manoyonoyo so ciring ni Ama ta do to a apo do Yelosaleng a mangay do Antia. 
ACT,11,28,"Amyan jira so asa ka tao a meyngaran si Acyapo. Maniring do aro a tao am, ""Nipaziman na jyaken no Seyzi o keyyan no omanam a rako a abcil do karawan."" (So nipangononong no ciring na no kapeypanirsirngen da si Kelawti.) "
ACT,11,29,Am ori o nikamimin da no amraralay ni Yeso a tao a mapeysinsinmo so nizpi a itoro da do akma dey kakteh do cinai a meyvahay do Yotay. To da palololwa do karwaro no nizpi da o panaoben da. 
ACT,11,30,O nilovot da na nizpi am nipahanhan da si Parnapo a kani Sawlo a mangay nya do panipanirsirngen da do kyokay do Yelosaleng.
ACT,12,1,"No kanang rana am nipakakasi na no panirsirngen da a meyngaran so Helote o omraralay ni Yeso a tao, "
ACT,12,2,a kawakwak na sya no ipangan si Yake a kakteh na ni Yowani. 
ACT,12,3,Macita na sira o tao do Yotay a masaray no akman sang a vazay am mey na rakpen pa si Pite. No kanang am mamaring sira so kanen a koman so jya nimimway a pang. 
ACT,12,4,"Marakep na si Pite am pasdepen na do pamemtengan a kapahanhan na so meykalsong a tomita sya. Amyan so meykapat a lipenpenan a teypapapat a mapalipalit a tomita sya. Ta naknakmen na ni Helote o kapacici na sya wakwaken do tangain no aro a tao, no mateyka rana sira mamaring so kanen do Iyeci. "
ACT,12,5,Am ori o to na peyyani pa si Pite do pamemtengan. So ikakdeng da no omraralay ni Yeso a meynozi nya.
ACT,12,6,Makasahep rana a kapowbot na si Pite ni Helote a pacicin a wakwaken am mitkeh si Pite do panavavakan da no rarwa meykalsong a mavaod no adwa ka vahalang. O pazevngen am amyan dang so mamzat a meykalsong. 
ACT,12,7,"Am to ngyan so asa ka tinsi ni Ama ta do to a meytatanek. So nicirayan na so pamemtengan a kapinan na do pakaw na ni Pite a yokain. Maniring am, ""Kayokay rana."" Meyratateng am mina todazavat do lima na ni Pite o nivaod da sya. "
ACT,12,8,"Maniring pa o tinsi jya am, ""Peyyabtek rana kapeytokap mo."" Karahan am meyyabtek rana kapeytokap na ni Pite. Maniring jya o tinsi am, ""Peytalili rana o magorogod mo a kapacihza mo jyaken."" "
ACT,12,9,"So nionotan na jya ni Pite a makowbot do pamemtengan. Am ji na tenngi o kanoyong na no vazay na no tinsi, ta ipanci na tateynep na. "
ACT,12,10,"Peyliktawan da o manmanma mamzat a kano ikararwa na am makaranes rana sira do niparing da vahalang a pangengneban a macimingket do ili da. Mina todeywangi. Am ori o nipakowbotan da rana mangonong do asa ka rarahan. Am to na nangpawa ni Pite o tinsi, do kabo na rana do katangked na."
ACT,12,11,"Katenngan na rana ni Pite am maniring am, ""Ko na katenngan sicyaikwaya o na kanoyong ni Ama ta do to a nimapahanhan so tinsi na a omahap jyaken a komaro do ahapan na so inawan ko ni Helote a kano peymetdehan da jyaken no aro a tao do Yotay."""
ACT,12,12,"Am ori o nyangay na do vahay da Madiya, ina na ni Yowani Make. Do dang rana am kalwalovotan da a meynozi nya. "
ACT,12,13,Pokpoken na o pazevngen ni Pite am makowbot o asa ka mavakes a lamlamsoy da a meyngaran so Lota. 
ACT,12,14,"Katovilan na o izezyak na ni Pite am masaray. Am ori o nyangay na do karwan da. Maniring am, ""Yamyan si Pite do pantaw."" "
ACT,12,15,"Maniring sira jya am, ""Ka zomyak ang."" Am ji na ablisi o ipanci na. Maniring pa sira jya am, ""Ala pahad na ori ni Pite."" "
ACT,12,16,So nikownay ni Pite do pantaw. Iwangan da am manoyong a si Pite. Am ori o nipeyzokaban da nya. 
ACT,12,17,"Kasdep na ni Pite am patalahen na o lima na. Maniring jira am, ""Ji kamo meyzezyak, ta ononongan ko na o panpandan no na nipasawayan jyaken ni Ama ta do to do pamemtengan."" Maniring pa jira am, ""Ipanci nyo pa ji Yake a kano akma nyoy kakteh do cinai."" Teyka na ononongan ni Pite o cinasasaodan na am mangay rana do asa ka ili."
ACT,12,18,"Pezak rana am ikazyak da no aro a meykalsong, ta ji da tenngi o nyangayan ni Pite. "
ACT,12,19,"Am ori o nipancyan na nira ni Helote a komala sya. Am ji da kala. Karahan am pacicin na sira o aro a mamzamzat. Maniring jira am, ""Nyo nikongo ori ang."" Am abo o asa ka tao a mapasapa jya. Meyoyaoya am to rana manovoy so tao a amzakat sira. Meyratateng am karwan na rana ni Helote o Yotay a mangay a meyvahay do Kaysadiya."
ACT,12,20,"No kanang am nimakdeng si Helote a nimwoya no tao do Tayar a kado Siton. Am ori o nyangay da ji Polaseto a mapasyasi jya somidong sira macisirsiring ji Helote, ta si Polaseto rana am tomalamozong no vahay na ni Helote. Am ori o nipacihza na jira a mangay ji Helote a mapeyyalalap so nakem da ji Helote. Ta o kanekanen da am apo do ili ni Helote."
ACT,12,21,O araw no nipancyan na nira am meyyaywayob rana so ayob no panirsirngen amlisna do lilisnan no panirsirngen a kapangononong na do aro a tao. 
ACT,12,22,"Mamizing da o ciring na am amlololos o aro a tao. Maniring sira am, ""Beken a izezyak no tao ya, ta izezyak no tao do to."" "
ACT,12,23,"Nikakza na ni Helote o kararalay da nya no tao. Meyratateng am mina to meyhekas o tinsi ni Ama ta do to ambakbak jya, ta ji na azwazwaya si Ama ta do to. Am ori o nipanmanma na a nimowwed a kazakat na rana."
ACT,12,24,Ori rana o nipeylimwang no ciriciring na ni Ama ta do to do dang.
ACT,12,25,Mateyka da rana o vazay da da Parnapo a kani Sawlo do Yelosaleng am palolwen da si Yowani Make a kapeysinaoli da do Antia.
ACT,13,1,O kyokay do Antia am amyan so panoyonoywan na so ciring ni Ama ta do to a kano mangnanao a tao. Sira rana am si Parnapo a kani Simoyang a ngaranan da si Vaheng a kano tao do Cidinay a meyngaran so Lociye a kani Manaeng a nipavahay ni ama na ni Helote a panirsirngen do Cyadidi a kani Sawlo. 
ACT,13,2,"No kararalay da ni Ama ta do to a ji mangakaday am maniring jira o Seyzi am, ""Pamnekan nyo si Parnapo a kani Sawlo a mapeyvazay so vazay ko."" "
ACT,13,3,Mateyka sira meynozi a ji mangakaday am paoptahen da o lima da ji Parnapo a kani Sawlo a ipowyat da sira do vazay da katovoy da rana sira mangay do peycyeylilyan na.
ACT,13,4,Nipahanhan na no Seyzi si Parnapo a kani Sawlo. Am ori o niosok da mangay do Silyoci a kavang da do avang a mangay do Saypolose a pongso. 
ACT,13,5,Makaranes sira do Salami a ili am ipeylimwang da o ciriciring na ni Ama ta do to do aro a peyneynozyan da no tao do Yotay. No kanang am nimacihza jira si Yowani Make a somidong sira do vazay da.
ACT,13,6,Nilivolivon da o pongso do Saypolose. Makaranes sira do Pavo a ili am masazi da dang o asa ka tao do Yotay a meyngaran so Pa-Yeso a mamnek a tao. Ipanci na o kataotao na a panoyonoywan na so ciring ni Ama ta do to. Am malas ori. 
ACT,13,7,"Kagagan na o mateneng a panirsirngen no Saypolose a meyngaran si Secyo Pawlo. Nipanci na si Parnapo a kani Sawlo a mai, ta kakzeben na o kamizing na so ciriciring na ni Ama ta do to. "
ACT,13,8,Am ji na nipya no mamnek a tao. (O ngaran na do Sila am si Idima.) Ta naknakmen na o kazazat na jya a omanoyong ji Yeso. 
ACT,13,9,No kanang rana am nioyatan no Seyzi si Sawlo. (Mamlis rana am meyngaran so Pawlo.) Ori o mina to na pasilapi jya a citahen. 
ACT,13,10,"Maniring jya am, ""Imo rana ya am kamo meyyangay so nakenakem a kani Satan a yaji ngahap so vazay ni Ama ta do to, do mo kapanlita a yaomalalas do ciriciring na ni Ama ta do to. "
ACT,13,11,"So ipeydedna na jimo no peyoyaoyyan ni Ama ta do to. So ikownay mo a mavota ji makacita so araw."" Makarahan am jya nimeyyahahay si Idima a masari so citahen a kavota na rana. So nipeykazakazazap na meykala so tao a komalay sya. "
ACT,13,12,"Macita na ni Secyo Pawlo o akman sang a vazay am anoyngan na rana si Yeso, do kapeyzokab na no oyowyat no ipangnanao da a omagaz ji Yeso."
ACT,13,13,Meyratateng am mavang sira Pawlo do avang a apo do Pavo a mangay do Peyke a ili a macinapnap do Pangveydiya. Makaranes sira do dang am karwan na sira ni Yowani Make a kapeysinaoli na mangay do Yelosaleng. 
ACT,13,14,Am sira Pawlo a kani Parnapo am to sira meysosonong a mangay do asa ka ili a meyngaran so Antia a macinapnap do Pisitiya. O araw na no ipeywalam no tao am mangay sira do peyneynozyan a omamizing so ciriciring na ni Ama ta do to. 
ACT,13,15,"Mateyka na vilangan no asa ka tao o nivatvatkan ni Moyse a kano nivatvatkan no panoyonoywan na so ciring ni Ama ta do to am manovoy o panipanirsirngen no peyneynozyan so tao a mapacici sira. Maniring am, ""Inyo rana yararwa am si myan so ipait nyo jyamen am ipanci nyo an."""
ACT,13,16,"Ori nipeytatanek ni Pawlo a mapatala so lima na. Maniring am, ""Inyo rana Isedi a tao a ka ninyo a yamraralay ni Ama ta do to am amizngen nyo an. "
ACT,13,17,O Tao do to ta Isedi a tao am na nipamnekan o ineynapo ta amraralay nya. No keyyan da do beken a ili da do Ayci am nipasaod na sira. Meyratateng am agagen na sira no oyowyat na a komaro dang. 
ACT,13,18,No keyyan da pa do kabwan no nihakawan no tao so sikapat a ngarnan (40) so awawan am tana ji da ngamiznga si Ama ta do to am apzatan na sira. 
ACT,13,19,"Am ori o nibalinasan da so apito a ka ili do Cyanan, ta nisidong na sira no oyowyat na katoro na nya jira so ili da. No kangay da do Ayci a mangay no keyyan da rana do Cyanan am sikalima o ikasikalima na poo (450) no awawan na."
ACT,13,20,"""Meyratateng am ipamnek na sira so mapalipalit a amyokod nira mangay no kapeypanirsirngen na ni Samoar. Iya rana am panoyonoywan na so ciring ni Ama ta do to. "
ACT,13,21,No kanang am ikakza da o keyyan no asa ka panirsirngen da. So nipamnekan na ji Sawlo anak ni Cise sivovoong ni Penyaming a meypanirsirngen so sikapat a ngarnan (40) so awawan. 
ACT,13,22,"Pakarwen na ni Ama ta do to si Sawlo am pamnekan na si Tawey a panirsirngen da. Maniring si Ama ta do to am, 'Yako ikaglaw si Tawey anak ni Yesi, ta na miminen o vazay ko ahapen.' "
ACT,13,23,Si Tawey rana am ineynapo na ni Yeso a nitovoy ni Ama ta do to a mapatazadang jyaten do teyngato a sivosivovoong ni Isedi. Ta ori o nipanci na no kakwa pa ni Ama ta do to. 
ACT,13,24,No kaji na pa mangnanawan ni Yeso am nimanma rana si Yowani a mapaziman so Isedi a tao a komaro do peyraratenan da kataktak na jira. 
ACT,13,25,"Makeykai rana o vazay ni Yowani a komavos am ipanci na jira. Maniring am, 'Nyo katenngan yaken an? Yaken rana am beken a mapatazadang jinyo do teyngato a nyo pananalahen a mai. Ta yamyan pa so yamai a maizaizay pa ka nyaken. So ikabo no pacicingayan ko jya a omovay so iktan no tokap na.'"""
ACT,13,26,"Maniring pa jira si Pawlo am, ""Manga kakteh a sivosivovoong na ni Apolahan a ka ninyo a yamraralay ni Ama ta do to a beken a tao do Yotay, yaten o nipeylimwangan na no ciriciring a omagaz do kapatazadang na jyaten do teyngato ni Ama ta do to. "
ACT,13,27,"Am o yameyvahay do Yelosaleng a tao a kano panipanirsirngen da am da jyatenngi si Yeso a nitovoy ni Ama ta do to a mapatazadang jyaten. Tana yamangday do ipeywalam no tao o na keyyan no da mamizing do peyneynozyan da am da jyatenngi o peypeypangayan no nivatvatkan no panoyonoywan na so ciring ni Ama ta do to a omagaz ji Yeso. So nipangononong no mina ciring da no panoyonoywan na so ciring ni Ama ta do to, do mina kapanci da ni Yeso a wakwaken. "
ACT,13,28,Tana ji da kala o karatan na izakat da sya am pakotokoten da ji Pilato o kazakat da sya. 
ACT,13,29,Mangononong rana o nivatvatkan do Seysyo a omagaz ji Yeso am akasen da rana do jyojika kapakakasa da sya do heseb na. 
ACT,13,30,Am nivyay na ni Ama ta do to. 
ACT,13,31,"O mina kararay na apo do Cyadidi a mangay do Yelosaleng am nimacita da si Yeso a nimirwa a mavyay do sikapat a ngarnan (40) so araraw. Sira ori nimeylimwang ni Yeso jyaten a tao do Yotay, do kanimakacita da sya. "
ACT,13,32-33,"Sicyaraw rana ya am namen ipeylimwang jinyo o Mapasaray a Ciriciring na ni Ama ta do to. O nipanci na pa ni Ama ta do to do ineynapo ta am yana nimangononong jyaten an. Ta na nivyay si Yeso ni Ama ta do to akman so nivatvatkan do ikadwa na no Anwanood. Maniring am, 'Imo am Anak ko imo an. So peylimwangan ko nimo sicyaraw eya do yamo kapeyyama jyaken.'"
ACT,13,34,"Si Ama ta do to rana a nimapeyvangon sya do heseb na a ji mamyapya nya mirwa a mawakwak am maniring am, 'To ko peynara ji Tawey o aryarilaw ko jinyo.'"
ACT,13,35,"Maniring pa si Tawey do nivatvatkan a Anwanood am, 'Mo ji mamyapyan o kataotao no nipamnekan mo a tao a macirapa do tana.'"
ACT,13,36,No kapeyigegen na pa ni Tawey am aro mina vazay na ji Ama ta do to. Mawakwak am patangkeden da o heseb na do heseb da no ineynapo na. So nipacirapa no kataotao na do tana. 
ACT,13,37,"Am si Yeso am jya nimakman so sang o kataotao na, ta nivyay na ni Ama ta do to. "
ACT,13,38-39,"Manga kakteh, naknakmen nyo an. No si ji nyo meyhanhanan si Yeso am jyavonas o raraten nyo. O iwawalam na ni Moyse am ji na agag inyo do peyraratenan nyo an. Am yaomanoyong ji Yeso a tao am oyatan na sira a komaro do peyraratenan da. "
ACT,13,40,"Am ori o apzatan nyo do onowned nyo. Ta meydedna jinyo o peyoyaoyyan na ni Ama ta do to a domket do vakong da no panoyonoywan na so ciring ni Ama ta do to. Maniring sira am, "
ACT,13,41,"'Inyo a yamangolala a tao am amizngen nyo an. Amyan so macita nyo a ikanyahey nyo a vazay a pasingsingtan ko jinyo. Tana yamyan so tao a mapaziman sya jinyo am nyo ji nganoyngi.'"""
ACT,13,42,"Mateyka rana mangononong si Pawlo am karwan da rana kani Parnapo o peyneynozyan. Maniring sira o niomamizing sya a tao am, ""Si ipisa kapeywalam no tao am mai kamo pa omnanao jyamen."" "
ACT,13,43,Meysyasyay rana sira am aro tao a macilolo ji Pawlo a kani Parnapo. Ipait da sira a to ngotokot so nakem a meyhanhan ni Ama ta do to a yasomidong sira. Sira rana am tao do Yotay a kano beken a tao do Yotay a mahap rana so iwawalam no tao do Yotay.
ACT,13,44,Ipisa kapeywalam no tao am mamimin sira o tao a nimangay a omamizing so ciriciring na ni Ama ta do to. 
ACT,13,45,Am macita da no tao do Yotay o karo da no meylovolovot a tao am ikeynanahet da sira. Am ori o rehrehtan da si Pawlo a kano ciriciring na. 
ACT,13,46,"Am ikakdekdeng ni Pawlo a kani Parnapo a meyzezyak a omnanao sira. Maniring sira am, ""O ciriciring na ni Ama ta do to am nimanma kamo a peylimwangan nya. Am nyo kaji nganoyngan jya. Nyo to nazibwan o na kapanta ninyo ni Ama ta do to so to meyyonong a ikavyay no pahad nyo. Am ori o namen karwan rana jinyo a mangay do beken a tao do Yotay. "
ACT,13,47,"Ta yamyan so na nipakolivava rana jyamen ni Ama ta do to a ciring na. Maniring jyamen am, 'Ko na nipamnekan inyo a akma dey zezngang no beken a tao do Yotay. Ipeylimwang nyo do peycyamahamahatawan na o kapatazadang ko sira do teyngato.'"""
ACT,13,48,"Mamizing da no beken a tao do Yotay am masaray sira. Ori o nyazwazwayan da so ciring na ni Ama ta do to. Sira rana aro a tao am nakenakem na ni Ama ta do to o kapamnek na jira a mahap so to meyyonong a ikavyay no pahad da, do kanoyong da rana ji Yeso."
ACT,13,49,So nikamimin da rana do peycyeylilyan na makamizing so ciriciring na ni Ama ta do to. 
ACT,13,50,Am pasozisozin da no tao do Yotay o maizay a mahakay a kano meynakem a mavakes a omraralay ni Ama ta do to a mapakakasi si Pawlo a kani Parnapo. Ori o nipowbotan da sira do ili da. 
ACT,13,51,Am ori o nitoktokan da so tana do ai da da Pawlo a kani Parnapo a itovil da jira meyraraten a ji mamlis so nakenakem. Meyratateng am karwan da rana sira a mangay do Ikenyan. 
ACT,13,52,Masasaray sira o amraralay ni Yeso a tao do Antia do kowyat na jira no Seyzi.
ACT,14,1,Makaranes si Pawlo a kani Parnapo do Ikenyan a ili am mangay sira do peyneynozyan da no tao do Yotay a mangnanao. So nikaro no tao do Yotay a kano beken a tao do Yotay a omanoyong rana ji Yeso. 
ACT,14,2,Am o jyakey a manganoyong a tao do Yotay am pasozisozin da sira o beken a tao do Yotay a macioya do amraralay ni Yeso. 
ACT,14,3,Am mownay pa dang si Pawlo a kani Parnapo. Ji sira nimamogaw a meylimwang ni Yeso. Ta nioyatan na sira ni Ama ta do to. Am aro o mapeyzokab a vazay da yongkad no ipeylimwang da pangangarilawan na ni Ama ta do to. 
ACT,14,4,So nipeypinpin da no tao do dang. O asa lipenpenan am macikagom do tao do Yotay. O asa lipenpenan am macyagom da Pawlo a kani Parnapo a omanoyong do nanao da.
ACT,14,5,Am o tao do Yotay a kano panipanirsirngen da kano kararay da beken a tao do Yotay am naknakmen da o kapaciliman da ji Pawlo a kani Parnapo a agsagsahan. 
ACT,14,6,"Mamizing ni Pawlo a kani Parnapo am somazok sira do Disetela kado Tepey a ili a macinapnap do Dikawniya kado macisngen dang a ili, "
ACT,14,7,kapeylimwang da dang no Mapasaray a Ciriciring na ni Ama ta do to.
ACT,14,8,Amyan do Disetela so asa ka mahakay a nimeycicinda a ji makalam no katazak na tao. 
ACT,14,9,Amizngen na o ipangnanao na ni Pawlo am to na ningkaji ni Pawlo. Milamdam na ni Pawlo a meyhanhan ni Ama ta do to am iwakwakan na. 
ACT,14,10,"Maniring jya am, ""Peytatanek rana,"" a kapeytatanek na rana omalam. "
ACT,14,11,"Macita da o vazay ni Pawlo no aro a tao am amlololos sira meyzezyak so ciriciring no Dikawniya a ji da tenngi a amizngen da Pawlo. Maniring sira am, ""Asyo sira ya yakmey mina to meyhekas a tao do to."" "
ACT,14,12,"Karahan am ngaranan da sira no ngaran no tao do to da. O ningaran da ji Parnapo am si Sose. Si Pawlo am si Hemeyse, ta iya o meyzezyak. "
ACT,14,13,Amyan do siri no ili da so raralayan da ni Sose. No kanang amyan so asa ka tao a mapatanatanang so pazos da mangalak so baka meytaktakzes so savong no kayo a mangay do samorangan no ili da a amzakat so baka a omraralay ni Pawlo a kani Parnapo.
ACT,14,14,"Milamdam na ni Parnapo a kani Pawlo o nakenakem da no aro a tao am marahet o onowned da. Am ori o nizamitan da so talili da kangay da do tangain da no aro a tao. Maniring sira am, "
ACT,14,15,"""Ikongo nyo icyakman so sang so vazay jyamen. Namen akman jinyo saon a tao am. O namen nyai jya am namen ipeylimwang jinyo o Mapasaray a Ciriciring ni Yeso. Namen ikakza inyo a komaro do ji meyngongyod a iraralay nyo. Apyapya pa o kararalay nyo no manoyong a Tao do to. Iya rana am nimangamamaog so karawan a kano meycyamadadayan. "
ACT,14,16,No kakwa pa am nipya na inyo a beken a tao do Yotay a to ngonongonong do nakenakem nyo. 
ACT,14,17,"Am yaro makakaday a yapya vazay na yongkad na jinyo a yamarilaw ninyo. Na ipanta inyo so cimoy. Na nipasaod o mowamowa nyo. Na absoin inyo. Na pasarain o onowned nyo."" "
ACT,14,18,Tana ipeypanci da Pawlo o ka beken a tao do to da am ji sira aza o taotao a omraralay nira.
ACT,14,19,Am o tao do Yotay a nimapo do Ikenyan a kado Antia a macinapnap do Pisitiya am paksozen da o aro a tao a kagsegseh da ji Pawlo. Ipanci da nimazakat rana. Am ori o nilolwan da sya yangay do siri no ili da. 
ACT,14,20,Limoten da no amraralay ni Yeso a tao am to meytatanek a meyvangon a kangay na rana do ili da. Ikadwa na araw am mangay rana sira kani Parnapo do Tepey.
ACT,14,21,Makaranes sira do Tepey am ipeylimwang da o Mapasaray a Ciriciring na ni Ama ta do to. Am ori o nipeyparo da no tao a omanoyong rana ji Yeso. Meyratateng am meysinaoli rana sira mangay do Disetela kado Ikenyan a kado Antia ili a macinapnap do Pisitiya. 
ACT,14,22,"So nikakadayan da so amraralay ni Yeso a tao a paiten so nakem a to ngotokot a amraralay ni Ama ta do to. Maniring sira jira am, ""Yaten rana a yamraralay ni Yeso am aro masapa ta alalaw no macikaop ta do italamozong na ni Ama ta do to."" "
ACT,14,23,Meyratateng am mamnek sira so panipanirsirngen da do peycyakyokyokayan na a madaday do teyhesa ka ili. Ji sira mangakaday a meynozi nira ji Ama ta do to.
ACT,14,24,Mangay rana sira am meyhatay sira do Pisitiya. Mownay am makaranes sira do Pangveydiya. 
ACT,14,25,So nipangnanao da do Peyke. Meyratateng am meypangay sira do Atadiya. 
ACT,14,26,Komavos rana o vazay da do dang am somakay sira do avang a meysinaoli do Antia. Ta do dang nipamnekan na jira ni Ama ta do to a mahap so vazay na. So nikavos na rana no vazay da. 
ACT,14,27,Makaranes rana sira do Antia am lovoten da sira o sinjya a kapanci da nya jira so nisidongan na sira ni Ama ta do to do vazay da. Ta o ipeylimwang da do tao a ciriciring na ni Ama ta do to am nyanoyngan da no beken a tao do Yotay. 
ACT,14,28,So nikownay da dang da Pawlo a kani Parnapo a macikaop do akma dey kakteh do cinai do Antia.
ACT,15,1,"Amyan so tao a apo do Yotay a nimai do Antia a omnanao so sinjya do dang. Maniring sira am, ""No si ji nyo mangozai o iwawalam na ni Moyse a amyongkad do kataotao nyo a meyngongyod a Isedi am ji na patazadanga inyo ni Ama ta do to do teyngato."" "
ACT,15,2,Si Pawlo a kani Parnapo am nimakdeng sira nimacigalagal jira do akman sang a malas a nanao. Am ori o nipamnekan da ji Pawlo a kani Parnapo a kano tatasa ka sinjya a mangay do Yelosaleng a macisirsiring nya do nipamnekan ni Yeso a omlivolivon no ciriciring na kano panipanirsirngen do kyokay.
ACT,15,3,"Meyratateng am tovoin da rana sira no akma dey kakteh do cinai a mangay. So nyangay da tomazogaw no sinjya do Vongnise a kado Samadiya. Maniring sira jira am, ""Yaro rana o beken a tao do Yotay a yarana omanoyong ji Yeso."" Mamizing da ori am masaray sira."
ACT,15,4,Makaranes rana sira do Yelosaleng am taotawwen da sira no akma dey kakteh do cinai a kano panipanirsirngen da do kyokay a kano nipamnekan ni Yeso a omlivolivon no ciriciring na. So niononongan da jya da Pawlo a kani Parnapo so nisidongan na sira ni Ama ta do to do vazay da.
ACT,15,5,"Maniring o tatasa ka amraralay ni Yeso a tao a macyagom do Vadisay am, ""Jyabo kaji da yongkadan do kataotao da no beken a tao do Yotay a mangozay do iwawalam ni Moyse a."""
ACT,15,6,Meyratateng am peysirisiring da no nipamnekan ni Yeso a omlivolivon no ciriciring na kano panipanirsirngen da do kyokay o ciring da no tao a macyagom do Vadisay. 
ACT,15,7,"So nikownay da nimeysirisiring. Meyratateng am meytatanek si Pite. Maniring jira am, ""Manga kakteh, nyo katenngan yaken a na nipamnekan ni Ama ta do to a mangay a mapamizing so beken a tao do Yotay no Mapasaray a Ciriciring. "
ACT,15,8,"Si Ama ta do to rana am katenngan na o onowned no tao. So nitorwan na no Seyzi do beken a tao do Yotay, akman jyaten a nitorwan na nya, "
ACT,15,9,"pacittan na no kapeyyangangay na jyaten a patazadangen do teyngato. Na nivonas o raraten da no beken a tao do Yotay, do da kanoyong rana ji Yeso. "
ACT,15,10,Nyo ileylamdamen si Ama ta do to? Nyo pancyan no kamimin no iwawalam ta tao do Yotay a ahapen da no yamraralay ni Yeso a beken a tao do Yotay? To ko na macitangain jinyo am ji da nimataptap no ineynapo ta o iwawalam ni Moyse a pangozayan. 
ACT,15,11,"Yaten rana am meyyangay ta kano beken a tao do Yotay a patazadangen ni Ama ta do to do teyngato, do ta kapeyhanhan no pangangarilawan na ni Yeso a Panirsirngen ta."""
ACT,15,12,"So ikabo no meykazyazyak a tao a omamizing so ononongan ni Parnapo a kani Pawlo, do kapeyzokab da no vazay da do beken a tao do Yotay, ta nisidong na sira ni Ama ta do to."
ACT,15,13,"Mateyka sira a mangononong am meyzezyak si Yake. Maniring am, ""Manga kakteh, amizngen nyo an. "
ACT,15,14,O nipanci ni Simong Pite no kacitai ori am na nipanci o kanimamnek na ni Ama ta do to do beken a tao do Yotay a omanoyong jya. 
ACT,15,15,"O akman sang a vazay am mina todey mangononong do nivatvatkan da no panoyonoywan na so ciring ni Ama ta do to no kakwa. Maniring am, "
ACT,15,16,'No makwa am meysinaoli ko pa a mapatnek so yakma raney nimazkem a vahay ni Tawey.
ACT,15,17,Ta ori o ikamimin da omanop jyaken no nipamnekan ko a beken a tao do Yotay.
ACT,15,18,"Ori rana am ciring na ni Ama ta do to a nipamizing na jira no kakwa pa.'"""
ACT,15,19,"Maniring pa si Yake am, ""O nakenakem ko am taosya o kapeyparo ta so vazay da no yarana amraralay ni Ama ta do to a beken a tao do Yotay. "
ACT,15,20,Apyapya pa o kapeyteygami ta nira a manci no kaji da nganan so nipazos da. Taosya o kapangzakza da so icyatatao da. Taosya o kakan da so rala no vinyay a kano nivitkeh da vinyay a nimazakat a jya nimvoyog so rala. 
ACT,15,21,"Ta nimakalapo no kakwa do ipeywalam no tao o keyyan no tao do peyneynozyan amvilang do iwawalam ni Moyse. So na icyakman sang do peycyeylilyan na a yada ipeylimwang do tao."""
ACT,15,22,No kanang am mamnek sira o nipamnekan ni Yeso a omlivolivon no ciriciring na kano panipanirsirngen do kyokay a kano amraralay ni Yeso a tao so pahanhanen da macihza ji Pawlo a kani Parnapo a mangay do Antia. So nipamnekan da ji Sila kani Yota. O kasaing no ngaran ni Yota am si Pasapa. Ikanig da sira ori no akma dey kakteh do cinai. 
ACT,15,23,"O peypeypangayan no domket a ciring do teygami ori am:"" Kokay kamo akma nameney kakteh do cinai a beken a tao do Yotay a yamyan do Antia ka ninyo a yamyan do Sidiya ka ninyo a yamyan do Cidicya. Yamen a kakteh nyo a nipamnekan ni Yeso a omlivolivon no ciriciring na kano panipanirsirngen do kyokay am namen meyteygami jinyo. "
ACT,15,24,Namen nimamizing sira o yatatasa ka tao a mangononong so malas a yanyo ikarahet so onowned. Am yabo o asa ka tao a namen nitovoy. 
ACT,15,25,"Am ori o namen nipeysirsirngan nya no kapanovoy namen so mangay jinyo do dang. So da ipacihza ji Parnapo a kani Pawlo a akma tey kakteh do cinai, "
ACT,15,26,ta sira rana am da ji hawan o inawan da a mahap so vazay ni Yeso Kizisto a Panirsirngen ta. 
ACT,15,27,O namen nipamnekan rana am si Yota kani Sila. Sira o namen hanhan a manci no ciring namen do teygami eya. 
ACT,15,28,Ta namen ipeyhanhan o Seyzi a macyanoyong jyamen a ji mapeyparo so vazay nyo. O makekdeng rana a ciring o itoro namen jinyo a pangozayan nyo. 
ACT,15,29,"Taosya o kakan nyo so nipazos da. Taosya o kakan nyo so rala no vinyay a kano nivitkeh da vinyay a nimazakat a jya nimvoyog so rala. Taosya o kapangzakza nyo so icyatatao nyo. Si pangozayan nyo ori am ipeypapya nyo ori. Inaoy si apzatan na inyo ni Ama ta do to."""
ACT,15,30,Mangay rana sira o nipamnekan da do Antia am lovoten da rana sira o yamraralay ni Yeso a katoro da no teygami da jira. 
ACT,15,31,"Vilangan da rana o teygami da jira am masasaray sira, ta apiya o ciring da ipait da sira. "
ACT,15,32,Si Yota kani Sila am mateneng sira mangononong so ciriciring na ni Ama ta do to. Am ori o ikaro no ciriciring da ipowyat da so onowned da no akma dey kakteh do cinai. 
ACT,15,33,So nikownay da dang a nimiseysan. Mangay rana sira am taitaiden da sira no akma dey kakteh do cinai a meysinaoli rana do Yelosaleng. 
ACT,15,34,[Am si Sila am mina todavezed do dang.]
ACT,15,35,Si Pawlo a kani Parnapo am amyan pa sira do Antia amnanao so tao a meylimwang ni Yeso. So nikaro no mina kararay da somidong sira do vazay da.
ACT,15,36,Kadadayan na rana do araraw am ipanci na ni Pawlo ji Parnapo o kapeysinaoli da do aro a ili a nipeylimwangan da rana no ciriciring na ni Ama ta do to a tomita so akma dey kakteh do cinai. 
ACT,15,37,Naknakmen na ni Parnapo si Yowani Make a palolwen da macihza jira. 
ACT,15,38,Am ji na mya ni Pawlo. Ta no keypisa am jya nimakey a macihza jira si Yowani Make. Am ori o nipacisyay na jira do Pangveydiya. 
ACT,15,39,Am ori o ji da nimacipasovoi do vazay da. Karahan am to sira meysyay rana. Si Parnapo rana am nipalolo na si Make a mavang do avang a mangay do Saypolose a pongso. 
ACT,15,40,Si Pawlo rana am nipamnekan na si Sila a macihza jya. Karwan da sira o akma dey kakteh do cinai am ipeynozi da sira ji Ama ta do to a omzat jira. 
ACT,15,41,So nilivonan da so peycyeylilyan na do Sidiya kado Cidicya a mapait so onowned da no akma dey kakteh do cinai.
ACT,16,1,Mangay sira do Tepey a kado Disetela am amyan dang so asa ka tao a amraralay ni Yeso a meyngaran si Timotay. O ina na am tao do Yotay a amraralay ni Yeso. Am o ama na am tao do Sila. 
ACT,16,2,Ikanig da si Timotay no akma dey kakteh do cinai do Disetela kado Ikenyan. 
ACT,16,3,"Palolwen na ni Pawlo si Timotay am yongkadan na o kataotao na no iwawalam no tao do Yotay, ta panadnaden na o tao do dang a makateneng ji ama na a beken a tao do Yotay. "
ACT,16,4,Omrateng sira do peycyeylilyan na am ipanci da o mina kaygi da do Yelosaleng no nipamnekan ni Yeso a omlivolivon no ciriciring na kano panipanirsirngen do kyokay do dang a panginginaran da. 
ACT,16,5,Am ori o nipeypahagnat da so onowned do peycyakyokyokayan na. So nipangday da so araraw a meyparo no omanoyong rana ji Yeso a tao.
ACT,16,6,"Ikongo do ji na mya sira no Seyzi a mangay a meylimwang no ciriciring na ni Ama ta do to do Yasiya, am ori o nipangonong da do Vodicya kado Cyalatay. "
ACT,16,7,Makaranes sira do Misiya am naknakmen da o kangay da do Potiniya a ili. Am ji na mya sira no Seyzi. 
ACT,16,8,Am ori o to da hatasi so Misiya a kangay da do Teloya. 
ACT,16,9,"Mahep rana am amyan so nipacita na ji Pawlo ni Ama ta do to, do akma ney tateynep. Macita na do akmey tateynep o asa ka tao do Maciton a meytatanek a mapasyasi jya. Maniring am, ""Mai kamo do Maciton a somidong jyamen."" "
ACT,16,10,Macita na ni Pawlo o akmey tateynep am ori o nikakeykai namen rana a nimangay do Maciton. Ta katenngan namen si Ama ta do to a manci nyamen a mangay meylimwang no Mapasaray a Ciriciring na do tao do dang.
ACT,16,11,Nimavang namen do avang do Teloya kapasongay da sya mangay do Samotake. Ikadwa na araw am makaranes namen do Niyapodi. 
ACT,16,12,So nyangay namen do rako a ili do Maciton a meyngaran so Veydipi. O ili ori am italamozong no Loma. So niseysan namen dang. 
ACT,16,13,"Ipeywalam no tao am mangay namen do ayo do siri no ili da, ta nimamizing namen do dang o angayan da meynozi no tao do Yotay. Makaranes namen dang am nanawen namen sira o aro a mavakes a nimalovot dang. "
ACT,16,14,"Amyan jira ang so asa ka mavakes apo do Tiyatila a meyngaran si Ditiya. O vazay na am macinginangina no masingat a akmey nikowpasan a vangkoro a milakayob. Makdeng o nakenakem na ji Ama ta do to. Mamizing na o ipangnanao ni Pawlo a ciring ni Yeso am mina todeywangi o onowned na, do kanisomidong na sya ni Ama ta do to. "
ACT,16,15,"Teyka namen a taktakan o mavakes ori a kano macivahay jya tao am maniring jyamen am, ""No si milamdam nyo yaken so onowned a yameyngongyod a omanoyong ji Yeso am mai kamo a misan do vahay ko an."" So nitaidan na jyamen a peysanen."
ACT,16,16,"Ipisa am mangay namen do ayo a meynozi am amyan so nimasinmo namen do rarahan a mavakes a lamlamsoy da. Mahaw na o vazay no makwa, ta nikovotan no kalamsoyan ni Satan. So ikaro no mahap na nizpi a itoro do mapeylamlamsoy sya a tao. "
ACT,16,17,"So to na maciloloi jyamen do rarahan a amlololos. Maniring am, ""Sira rana ya am da ahapen o vazay no ney manokdwan na Tao do to. Yada ipeylimwang o Tao do to a mapatazadang jyaten do teyngato."" "
ACT,16,18,"Mangday do araraw a amlololos. Ikarahet na ni Pawlo am to meyvazingowngaw a tomita sya. Maniring do nikomovot jya am, ""Ko pangozayan o ngaran na ni Yeso Kizisto a manci nimo a makowbot rana do kataotao na."" Am ori o nipakowbot na rana no nikomovot jya."
ACT,16,19,Katenngan da na no pacivahayan na no mavakes ang o kabo rana no peynizpyan da am rakpen da si Pawlo a kani Sila a lololwen a yangay do panipanirsirngen do ili da. 
ACT,16,20,"Maniring sira am, ""Sira rana tao do Yotay am da peyzavozavozen o icicirawat do ili ta ya. "
ACT,16,21,"Ta sira mangononong so ta ikarahet a tao do Loma."" "
ACT,16,22,So ikamimin da no aro a tao a macioya jira. O panipanirsirngen da am nipakaro da o talili da Pawlo a kani Sila a kapanci da no tao a somipsipzot jira. 
ACT,16,23,Mateyka da sira sipsipzotan am pasdepen da sira do pamemtengan a kapanci da no mamzamzat a ominlid so ivaod na sira. 
ACT,16,24,Am ori o nipaneban na rana jira do zosok na rana no pamemtengan a kapasopit na so ai da do kayo a kaji da makapeygonagonayan.
ACT,16,25,Avak no ahep am meynozi si Pawlo a kani Sila kapeyyanwanood da somaray ni Ama ta do to. O kararay da nipteng da am to da ngamiznga sira. 
ACT,16,26,Meyratateng am to ngyan so rako a kanini. Am ori o nikagonagonay no pamemtengan a kapeycyeyweywang na no pangengneban. O nivaod da sira vahalang do lima da am to meycyazavazavat. 
ACT,16,27,Mayokay o mamzat jira am to na cita o pangengneban a nimeywang. Ipanci na o kanisomaway da rana no nipteng da tao. Am ori o nipangap na so ipangan na ipanma na do kataotao na. 
ACT,16,28,"Macita na ni Pawlo am tawagan na. Maniring am, ""Ji mo manomai o kataotao mo. Cyaha, ta namen mamimin a yapa myan do jya."""
ACT,16,29,O mamzamzat rana am manovoy so tao a mangap so zampo. Somdep rana am manyahey a to na nizikzik a mangay meylilitod do tangain da da Pawlo a kani Sila. 
ACT,16,30,"Meyratateng am powboten na sira. Maniring jira am, ""Manga kahakay, makongo ko so wanjin a kapakahap ko so to meyyonong a ikavyay no pahad ko."" "
ACT,16,31,"Maniring sira jya am, ""Anoyngan mo si Yeso a Panirsirngen ta. Ta ori o ipakahap nyo so to meyyonong a ikavyay no pahad nyo a asa ka vahay."" "
ACT,16,32,Meyratateng am nanawen da sira asa ka vahay no ciriciring na ni Ama ta do to. 
ACT,16,33,"No kanang na am nioyasan na no mamzamzat o nipeyzazan da Pawlo a kani Sila. Meyratateng am mamimin sira asa ka vahay a nitaktakan da, "
ACT,16,34,"a kapanci da ni Pawlo a kani Sila a macyakan jira do vahay da. So ikasaray da asa ka vahay, do kaniomanoyong da rana ji Ama ta do to."
ACT,16,35,Ikadwa na araw do pezak am manovoy o panipanirsirngen da so meykalsong a manci no kapasaway da si Pawlo a kani Sila. 
ACT,16,36,"Maniring o mamzamzat ji Pawlo am, ""Na ipanci no panipanirsirngen o na kapasaway jimo a kani Sila. So to nyo na makowboci a somaliway."""
ACT,16,37,"Am maniring si Pawlo do meykalsong am, ""Yamen am tao namen do Loma. Am ikongo da todey nipsipzoci jyamen, a da katodey angneban jyamen do pamemtengan a yabo so karatan. Ikongo da taywan sya do taotao so da kapasaway jyamen. So ikarahet no akman sang. Am ori o pancyan nyo no panipanirsirngen, ta mai sira a mapowbot jyamen."" "
ACT,16,38,Meyratateng am mangay na ipanci no meykalsong do panipanirsirngen da. Mamizing da si Pawlo a kani Sila a tao do Loma am mamogaw sira. 
ACT,16,39,Am ori o nyangay da do pamemtengan a meyminaminasi nira kapowbot da rana sira komaro do ili da. 
ACT,16,40,Makowbot rana si Pawlo a kani Sila do pamemtengan am mangay sira do vahay ni Ditiya. So nipakacita da dang so akma dey kakteh do cinai kapait da sira so nakenakem da ji Yeso a kangay da rana.
ACT,17,1,Meyhatay si Pawlo a kani Sila do peycyeylilyan na do Anveypodi a kado Apoloniya am makaranes rana sira do Tesalonicya. Amyan dang so peyneynozyan da no tao do Yotay. 
ACT,17,2,"So to na mangozai ni Pawlo do mina iwawalam na no kakwa pa mangay do peyneynozyan. Ipitlo do ipeywalam no tao a macinekanekad do tao a mangnanao no nivatvatkan a Ciriciring na ni Ama ta do to, "
ACT,17,3,"a kaononong na ji Kizisto a nipakakasi da a wakwaken a kavyay na rana sya ni Ama ta do to. Maniring pa am, ""Si Yeso rana ko ipeylimwang jinyo am manoyong a Misayya a nitovoy ni Ama ta do to do teyrahem."" "
ACT,17,4,Mamizing da no tatasa ka tao do Yotay am to da na anoyngi kapacihza da ji Pawlo a kani Sila. So nikaro no omraralay ni Ama ta do to a tao do Sila kano meynakem a mavakes do dang a omanoyong rana ji Yeso.
ACT,17,5,Am o meyili dang a tao do Yotay a ji nganoyong ji Yeso am ikeynanahet da sira. Am ori o nilovotan da so abwata so vazavazay a tao a kano marahet so nakenakem a kapeyzavozavoz da sira so aro a tao a kasdep da do vahay ni Yeson a komala si Pawlo a kani Sila. Ta naknakmen da o kangay da nira do tangain no aro a tao. 
ACT,17,6,"Am ji da kala sira. Am to da rana rakpa si Yeson a kano karwan da sinjya a lolwen a yangay do panipanirsirngen da. Maniring sira am, ""O tao rana yamapeyzavozavoz so tao do peycyamahamahatawan na am sira rana nimakaranes do jya. "
ACT,17,7,"Si Yeson am nipeysan na sira do vahay na. So nikamimin da ji nimahap so ciring na ni Kaysa. Ta maniring sira am yamyan so yasa ka panirsirngen a meyngaran si Yeso."" "
ACT,17,8,Mamizing da no tao a kano panipanirsirngen am ikarahet da. 
ACT,17,9,Meyratateng am patorwan da no panipanirsirngen si Yeson a kano kararay na so nizpi. Ori o nipasawayan da rana sira.
ACT,17,10,Mahep rana am yangay da si Pawlo a kani Sila no akma dey kakteh do cinai do Peyloya. Makaranes rana sira do dang am somdep sira do peyneynozyan no tao do Yotay. 
ACT,17,11,O tao rana dang am apyapya sira kano sinjya do Tesalonicya. Ta makdeng sira omamizing so ipangnanao da Pawlo. Masangib sira do araraw a tomita so Seysyo. Kakzeben da katenngan o kanoyong na kalas na no ipanci na ni Pawlo. 
ACT,17,12,Am ori o nikaro no nimanganoyong a tao do Yotay a kano meynakem a mavakes do Sila kano tao do Sila mahakay.
ACT,17,13,Am mamizing da no tao do Yotay a meyili do Tesalonicya si Pawlo a meylimwang no ciriciring na ni Ama ta do to do Peyloya am mangay sira o tao do Yotay a mapeyvonag so aro a mangamizing a tao. 
ACT,17,14,Am ori o nyangayan da ni Pawlo no sinjya do minato. Si Sila kani Timotay am nimavezed sira do Peyloya. 
ACT,17,15,"Makaranes sira do Yatyan o nimacihza ji Pawlo am meysinaoli rana sira do Peyloya a manci no nipakoyokoy na jira ni Pawlo, ta kakzeben na si Sila kani Timotay a makeykai a mangay jya."
ACT,17,16,Nanalahen na ni Pawlo si Sila kani Timotay do Yatyan am macita na o ili da kakakadayan no ji meyngongyod a tao do to da. So nikaratan na nya no onowned. 
ACT,17,17,Am ori o nipacinekanekad na do tao do Yotay a kano omraralay ni Ama ta do to a beken a tao do Yotay do peyneynozyan. So nikasangib na do araraw a macinekanekad do masazi na tao do rarahan. 
ACT,17,18,"Amyan dang so mangnanao no nanao ni Ipikolo a kani Sitoke. Sira rana am nimai sira macinekanekad ji Pawlo. Maniring o kadwan jira am, ""Ikongo na ipanci no nya a yajyapsepsek ang."" Amyan so manci no, ""Yana ipanci o da iraralay no tarek a pongso."" Ta o ipeylimwang na ni Pawlo am si Yeso a kano keypirwa na nimavyay. "
ACT,17,19,"Am ori o nihapan da si Pawlo no aro a panipanirsirngen da do peykeykaygyan da a ngaranan da so Adipako. Maniring sira jya am, ""Namen kakzeben o namen kapakateneng do yavayo a mo ipangnanao. "
ACT,17,20,"Ta namen jyatenngi pa o akman sang a nanao. So pancyan mo nya jyamen so agagazan na."" "
ACT,17,21,O pancyan da no akman sang am o tao do Yatyan a kano apo do tarek a ili a misan dang a tao am ji da mapakdengi o kapeyvazay da. Ta o ikakza da am kapakamizing da so yeyyak da no cicilwan a ciring.
ACT,17,22,"So nipeytatanek ni Pawlo do Adipako a peykeykaygyan da. Maniring jira am, ""Inyo rana tao do Yatyan am ko katenngan inyo a yatey makdeng a yamanaralay no tao do to nyo. "
ACT,17,23,"Ko na nilivon o ili nyo a yatomita so nyo iraralay. So ko nipakacita so nyo nipariparing a papazosan nyo. O yadomket a vatvatek am, 'Jyasingkaji a tao do to.' Sicyaikwa rana ya am ko ipanci jinyo o nyo pa jyatenngi so ngaran a meyngongyod a Tao do to. "
ACT,17,24,Iya rana am nimangamamaog so hanit a kano teyrahem a kano meycyamadadayan. So ikanoyong na Panirsirngen do sinokob no hanit. Iya rana am yaji meyvahay do niparing no tao a panaralayan. 
ACT,17,25,Iya rana am na ji ngakzeba o tao a somidong sya. Iya o na kapwan no ikavyay no kataotao ta kano meycyamadadayan a kalahen ta tao. 
ACT,17,26,"Iya o nimangamamaog so asa ka tao a cinapodpodan da no yamavonong do peycyamahamahatawan na tao do teyrahem, a na kapamnek do awawan da no iyan da do karawan a kano yanan da pongso. "
ACT,17,27,O na ikakman sang am na kakzeben ni Ama ta do to o kapakateneng da jya no tao. So ta jyahawangi ji Ama ta do to. 
ACT,17,28,"Ta maniring o asa ka tao am, 'Iya o yapwan no inawan ta do karawan a yaomzat jyaten.' Maniring pa sira o mateneng a tao a macikeylyan jinyo am, 'Yaten rana am akma ney anak yaten.'"
ACT,17,29,"""No manoyong ta akma ney anak am ji ta naknakma o kapehngay ta si Ama ta do to do nipariparing no tao no apya so kolit a kano kayo a kano veysen a pehngehngain da ji Ama ta do to. "
ACT,17,30,No kaji da pa makatenngan ji Ama ta do to no tao am ji na naknakma o raraten da. Am sicyaikwaya am na ikakza o tao a yamamlis a komaro rana do peyraratenan da. 
ACT,17,31,"Ta na nipamnekan o araraw na ni Ama ta do to a tomovoy so nipamnekan na a mapacici so tao do teyrahem. Ta iya rana am ji mapeycyakaban so tao. So na jyalasi no kanimawakwak na a kapirwa na sya avyain ni Ama ta do to."""
ACT,17,32,"Mamizing da si Pawlo a manci no keyyan no nimawakwak a tao a nimirwa mavyay am ipeykeykaming da. Maniring o tatasa jira am, ""Namen tey kakza pa yamizngen o mo ipangnanao."" "
ACT,17,33,Meyratateng am karwan na rana ni Pawlo o peykeykaygyan da. 
ACT,17,34,So niyan no tao a omanoyong ji Yeso a kapacihza da rana ji Pawlo. O asa am asa ka panirsirngen da do Adipako a meyngaran si Tinisyo a kano asa ka mavakes a meyngaran si Tamadi a kano karwan da tao.
ACT,18,1,Karwan na ni Pawlo do Yatyan am mangay rana do Kedinto. 
ACT,18,2,"Makaranes do dang am makasazi so asa ka tao do Yotay a nimatazak a tao do Pento a meyngaran si Akwila. O kadwan na do vahay am meyngaran si Paycila. Kapo da pa do Itadi, ta o panirsirngen a meyngaran si Kelawti am ipanci na o tao do Yotay a komaro do Loma. So nyangay na ni Pawlo a tomita sira. "
ACT,18,3,"So nipacivahay na jira macipeyvazay jira, ta meyyangay o vazay da mapakapkapya so vilad a vahay. "
ACT,18,4,"Mangday so ipeywalam no tao yangay ni Pawlo do peyneynozyan a macinekanekad, kananao na so tao do Yotay a kano tao do Sila. Ta kakdain na sira omanoyong ji Yeso."
ACT,18,5,Mai rana sira Sila kani Timotay a nimapo do Maciton am masangib si Pawlo a meylimwang nya do tao do Yotay so kanoyong na ni Yeso a Misayya a nitovoy na ni Ama ta do to. 
ACT,18,6,"Am ji da ngamiznga, ta o karaherahet da sya. Am ori o nitoktokan na ni Pawlo do talili na so ibeybek. Maniring pa jira am, ""Si amyan so oyaoyyan na ninyo ni Ama ta do to no makwa am beken a yaken o raraten an, ta monganay jinyo an. To ko na papwa sicyaraw eya o kangay ko na a mangnanao so beken a tao do Yotay."""
ACT,18,7,Meyratateng am karwan na rana sira ni Pawlo a kangay na meyvahay do vahay ni Tito Yoseto. Iya rana am beken a tao do Yotay a omraralay ni Ama ta do to. O vahay na am macitangked do peyneynozyan. 
ACT,18,8,O tomalamozong no peyneynozyan a meyngaran si Kedisepo a ka nira asa ka vahay am nimamimin sira omanoyong ji Yeso a kano aro a tao do Kedinto a nimakamizing so nipangnanao ni Pawlo a omanoyong rana ji Yeso a kataktak da jira.
ACT,18,9,"Ipisa kahep na am meygegcin ji Pawlo o ciring ni Yeso akma ney tateynep. Maniring am, ""Ji ka mogaw. Ji mo amtadan o kapangnanao mo, "
ACT,18,10,"ta amyan ko a macikaop jimo. So ikabo no makagogad nimo. Ta do ili rana ya am sira aro o tao meypaza pa omanoyong jyaken."" "
ACT,18,11,So niyan na dang so kasisi so ikadwa kawan ni Pawlo a mangnanao no ciriciring na ni Ama ta do to.
ACT,18,12,No kapeypanirsirngen da si Cyadien do Akayya a pongso am meylovolovot sira o tao do Yotay amwoya ni Pawlo. Karahan am lolwen da a yangay do pacicicyan. 
ACT,18,13,"Maniring sira am, ""Iya rana am na ipanci do tao o kaji ngapan so iwawalam ta a tao do Yotay. Yamacitarek o na ipangnanao so tao a yana ipanop so tao ji Ama ta do to."""
ACT,18,14,"Naknakmen na ni Pawlo o kapeyzezyak na am to na amizing si Cyadien a mapacici so aro a tao do Yotay. Maniring am, ""No si marahet o akman so sang a vazay am to ko ngamiznga inyo. "
ACT,18,15,"Am o nyo ikazyak am yaomagaz do adan a iwawalam nyo. So to nyo rana mapeyvazai sya, ta ko jyakzan eya peyvazain."" "
ACT,18,16,"So nipowbotan na sira do pacicicyan, "
ACT,18,17,karakep da si Sotenay a tomalamozong no peyneynozyan a kabakbak da jya do pantaw no pacicicyan. Am ji na nikazyak ni Cyadien o akman sang a vazay.
ACT,18,18,"Nimownay pa si Pawlo do Kedinto. Meyratateng am karwan na rana sira o akma ney kakteh do cinai a karara na si Paycila kani Akwila a omavang do avang a mangay do Sidiya. Makaranes sira do Kengkedi am mey na tedtedan o avok na, akma ney yongkad do kanimanci na rana no makdeng a mina ciring na ji Ama ta do to. "
ACT,18,19,Makaranes rana sira do Ivoso am taitaiden na rana sira Paycila kani Akwila kangay na rana do peyneynozyan a macinekanekad do tao do Yotay. 
ACT,18,20,Taidan da si Pawlo a mownay pa dang amyan am ji na mya ni Pawlo. 
ACT,18,21,"Karwan na sira am amyan so ciring na jira. Maniring jira am, ""No si apyahen ni Ama ta do to am pirwan ko pa o kai ko do jya."" Meyratateng am somakay rana do avang a komaro do Ivoso."
ACT,18,22,Makaranes si Pawlo do Kaysadiya am mangay do Yelosaleng a tomita so akma ney kakteh do cinai a kangay na rana do Antia. 
ACT,18,23,So nikownay na dang a kangay na rana do peycyeylilyan na do Cyalatay a kado Vodicya a mapait so onowned da no yamraralay ni Yeso a tao.
ACT,18,24,Amyan so asa ka tao do Yotay a meyngaran si Apolo a meyili do Yadisanta nimangay do Ivoso. Iya rana am tey mateneng a mangnanao a mateneng do Seysyo. 
ACT,18,25,Amyan so nimnanao sya no ciring a omagaz ji Yeso. Am ori o ikowyat na mangnanao. Am o nipangnanao ni Yowani a nimanaktak o katenngan na. 
ACT,18,26,Ori o ji na rana mogawi a mangnanao do peyneynozyan. Mamizing ni Paycila kani Akwila am rarahen da mangay do vahay da kapanci da no ji na pa nimamizing a nanao a omagaz ji Yeso. Ori o nikapiya na rana no ipangnanao na. 
ACT,18,27,Meyratateng am naknakmen na ni Apolo o kangay na do Akayya. Ori o nisidongan da sya no akma ney kakteh do cinai do Ivoso a meyteygami nira no omanoyong ji Yeso do Akayya tomaotao sya no mangay jira. Makaranes rana dang si Apolo am arako o nisidongan na sira so nimakahap rana so pangangarilawan na ni Ama ta do to a tao. 
ACT,18,28,"Ta mowyat a mapasapa do macinekanekad jya tao do Yotay a manci no Seysyo, do kanoyong ni Yeso a Misayya a nitovoy ni Ama ta do to."
ACT,19,1,Amyan rana si Apolo do Kedinto am meypangay pa si Pawlo do Ivoso. So nipeyliktaw na do Vodicya. Ori o nipakasazi na dang so amraralay ni Yeso Kizisto a tao. 
ACT,19,2,"Maniring si Pawlo jira am, ""Manngwa, nimeydedna jinyo o Seyzi no kanoyong nyo ji Yeso Kizisto an?"" Maniring sira am, ""Namen pa jya nimamizing o Seyzi."" "
ACT,19,3,"Maniring si Pawlo am, ""No ori am sino nyo pangozayan a tomaktak jinyo."" Maniring sira am, ""O nipangnanao ni Yowani a nimanaktak o namen katenngan."" "
ACT,19,4,"Maniring si Pawlo am, ""O nipanaktak na ni Yowani am yongkad da do mina kapamlis da rana so onowned. O nipanci na pa do Isedi a tao ni Yowani am, 'Anoyngan nyo o yamanownowjyan pa ka nyaken a yamai a meyngaran si Yeso.'"" "
ACT,19,5,"Mamizing da o ciring na ni Pawlo am pangozayan da o ngaran ni Yeso to rana mya so kataktak da jira, "
ACT,19,6,kakadain na sira paoptan na so lima na ni Pawlo. Karahan am meydedna jira o Seyzi. So nipeyzezyak da so matarek a ciriciring no Seyzi a kapeylimwang da no ciriciring na ni Ama ta do to. 
ACT,19,7,Sira rana am rarwa sira so ikakarwan o tao.
ACT,19,8,So nipakatlo na vehan dang ni Pawlo a to ngyan do peyneynozyan a macinekanekad jira a manci no agagazan no italamozong na ni Ama ta do to a mapanod so tao a omanoyong ji Yeso Kizisto. 
ACT,19,9,Am tatasa jira o ji mapownot so nakem da amraherahet so nipangnanao ni Pawlo a omagaz ji Yeso Kizisto. Am ori o nipalolwan na so sinjya ni Pawlo a komaro jira. So nipangday da so araw a meysirisiring do pangananawan na vahay no meyngaran so Tilano a tao. 
ACT,19,10,O akman rana sang a vazay am mina kadwa kawan. Tana tao do Yotay a tana tao do Sila am nimamimin sira o meyvahay do Yasiya a nimakamizing so ciring ni Yeso Kizisto.
ACT,19,11,Nioyatan na ni Ama ta do to si Pawlo a meyvazay so aro a mapeyzokab a vazay. 
ACT,19,12,Am ori o nyahapan da no tao so nipeyveynget ni Pawlo a pangain do kataotao da no meyngen a tao a kapya da rana a kavozwaw da no kalamsoyan ni Satan a komovot do tao. 
ACT,19,13,"So niyan da no tao do Yotay a omlivolivon a amvozwaw so kalamsoyan ni Satan. Sira rana am tana ji da anoyngi si Yeso am ikakza da pangozayan o ngaran ni Yeso. Ori nisirsirngan da so kalamsoyan ni Satan. Maniring sira am, ""Namen pangozayan o ngaran no ipeylimwang ni Pawlo a si Yeso a amvozwaw jinyo."" "
ACT,19,14,O nimapeyvazay so sang am papito a ka anak na no asa ka panirsirngen da no mapatanatanang so nakem da si Ama ta do to a meyngaran so Sekaywa. 
ACT,19,15,"Tovisan na no kalamsoyan ni Satan sira am, ""Namen kasingkadan si Yeso. Namen katenngan si Pawlo am sino kamo ang."""
ACT,19,16,"O nikovotan rana no kalamsoyan ni Satan a mahakay am mina to zagzag a nimbakbak jira, kapeyzaza da a kapisipising no talili da. Ori nipeypalalayo da a makowbot do vahay ang. "
ACT,19,17,Mamizing da no meyvahay do Ivoso a tao do Yotay a kano tao do Sila o akman sang a vazay am manyahey sira. Niminda dang o kapeypakdeng da rana omraralay ni Yeso. 
ACT,19,18,So nikaro no amraralay ni Yeso a tao a mai a mapatwaw so nikaratan da no kakwa do tangain no aro a tao. 
ACT,19,19,"Aro o makahaw a tao a mai no vakong da kasleb da sya. Vilangan da am to ngyan so ikalima na laksa (50, 000) no nizpi a ngina na. "
ACT,19,20,So nipeylimwang na rana do dang no ciriciring na ni Yeso. Ori nipeyparo da no omanoyong jya tao.
ACT,19,21,"Komavos o aro a vazay am ipanci na ni Pawlo o kapangonong na do Maciton a kado Akayya a mangay do Yelosaleng. Maniring am, ""Si makaranes ko do dang am mangay ko pa do Loma."" "
ACT,19,22,So nipanman na so rarwa ka somidong sya si Timotay a kani Ilato a mangay do Maciton. Si Pawlo am mina todavezed do Yasiya.
ACT,19,23,No kanang do Ivoso am amyan so nimakdeng a vazay a ikazyak da. Ori rana am omagaz do kownot da ji Yeso Kizisto. 
ACT,19,24,"Amyan so asa ka meyngaran si Temolyo a mapakapkapya so gizit a ipamaring na so likta panaralayan da raralayan da no meyngaran so Atemey. Ikongo do aro tao a macipeyvazay jya, am ori o ikaro no nizpi a mahap da. "
ACT,19,25,"Si Temolyo rana am lovoten na o aro a lamlamsoy na kano tao a akman sya so vazay. Maniring jira am, ""Manga keypong, nyo katenngan o na karo no nizpi a ta mahap. "
ACT,19,26,"Ko ipanci jinyo am nyo na nimamizing, nyo na nimacita o icicirawat na kano vazay na ni Pawlo. Ta maniring asyo am, 'O nipariparing rana no tao a iraralay da am beken a meyngongyod a Tao do to.' O akman sang a ciring am da to nganoyngi no aro a tao do Ivoso a kado Yasiya. "
ACT,19,27,"Ko citahen rana o vazay ta am yamyan so ikarahet na. Ta o iraralay ta Atemey am yato meypapereh rana sira o tao a yaomraralay nya. Ta do Yasiya rana kado peycyamahamahatawan na am yato meypabo rana o na kadmayan no yata iraralay."""
ACT,19,28,"Mamizing da no aro a tao o akman sang a ciring am meyoyaoya rana sira. Maniring rana sira am, ""O iraralay ta do Ivoso a Atemey am tey maizay."" "
ACT,19,29,Ori o nipeyvonag da asa ka ili a karakep da so kararay ni Pawlo a rarwa meyili do Maciton a meyngaran si Cyayo a kani Aditako a kalololo da sira yangay do rako a peylovolovotan da. 
ACT,19,30,Kakdain na ni Pawlo o kangay na jira am ji da mya no sinjya. 
ACT,19,31,"O tatasa panipanirsirngen da no Yasiya a kagagan na ni Pawlo am manovoy sira so tao a omzazat ji Pawlo a jyangay do peylovolovotan da, ta ikanginanawa da. "
ACT,19,32,No kanang am amlololos sira o aro a tao a meyzavozavoz so ciriciring. So ikaro no ji makateneng jya tao do agagazan no kalovot da do dang. 
ACT,19,33,"O tao do Yotay am padondonen da si Yadisanta a mangay do tangain da. Maniring sira aro a tao am, ""Iya ya o yamapeyvazay sya."" Am ori o nipatalan na so lima na ni Yadisanta a manci no ciring na do aro a tao. "
ACT,19,34,"Am katovilan da si Yadisanta a tao do Yotay. Am ori o nilololos da. Maniring sira am, ""Ney maizay na o Atemey a iraralay ta do Ivoso!"" So nikadwa na ka toki no nilololos da."
ACT,19,35,"Mownay am o meyvatvatek a panirsirngen do ili da am ori o nimapeyreherehes sira. Maniring jira am, ""Inyo rana Ivoso a tao am sino ji makateneng jya, do ka yaten no yamzat do panaralayan no maizay a ta iraralay a Atemey a kano vato a kataotao na nimeyhekas apo do hanit. "
ACT,19,36,Si pacyanoyngan nyo o akman sang a vazay am meyreherehes kamo na an. Taosya o kapatarek nyo so marahet a vazay nyo. Ahapen nyo o apiya pangtoktwan nyo. 
ACT,19,37,Ta o nyo nyai yararwa ka tao do jya am yabwata o nitakaw da do panaralayan. Yabo da niraherahet so tao do to ta. 
ACT,19,38,Si myan so ikazyak da da Temolyo a kano macivazay jya a tao am pamnekan da o araraw no ipeysirsiring da do pacicicyan. Ta ori o amizngan da so ciring da no panirsirngen. 
ACT,19,39,"Si myan pa so ikarahet nyo am nanalahen nyo o araraw no ipeykeykaygi, kakavos na rana. "
ACT,19,40,"O ta nipeyvonag rana sicyaraw eya am jyabo kaji da oyyan nyaten no panirsirngen do Loma, do na kabo no peypeypangayan na."" "
ACT,19,41,Teyka na o ciring na am peysyasyain na sira o aro a tao.
ACT,20,1,"Meyrehes rana o nipeyvonag da am lovoten na sira ni Pawlo o amraralay ni Yeso, kapait na sira kataitaid na rana sira. So nikarwan na rana dang a mangay do Maciton. "
ACT,20,2,"So nilivonan na so ili da pangonongan a mapait so sinjya, kangay na rana do Akayya. "
ACT,20,3,So nisan na dang so katlo a vehan. Vovwan na o kavang na do avang a mangay do Sidiya am to na sapa o tao do Yotay a omvovo jya zakaten. Am ori o nipancyan na no kato na rana meysinaoli a meyliktaw do Maciton. 
ACT,20,4,"O nimacihza jya am tao do Peyloya, anak na ni Pilo a meyngaran so Sopate a kano tao do Tesalonicya a meyngaran so Aditako a kani Sikongto a kano tao do Tepey a meyngaran so Cyayo a kano tao do Yasiya a meyngaran so Timotay a kani Ticiko a kani Teloveymo. "
ACT,20,5,So nikehzehza da manma mangay do Teloya ili a amnanala jyamen. 
ACT,20,6,Mahatas rana o nipamaring da so kanen do yakan da so ji nimimway a pang am nimapo namen do Veydipi. Kalima araw namen a niomavang do avang am makaranes namen do Teloya. So nipakacita namen rana so kararay namen a nimanmanma a nimangay. Karahan am misan namen do dang so kapito araw.
ACT,20,7,"Makoyab do niciyo am malovot namen a kano akma nameney kakteh do cinai a mahahanghang a makanakem si Yeso a nimawakwak no raraten ta. So todavaki jya do ahep ni Pawlo a mangnanao, ta imong na o kangay na rana do ikadwa na araw. "
ACT,20,8,Aro zampo do ikatlo na vava no vahay a peylovolovotan namen. 
ACT,20,9,"Amyan so asa ka malavayo a tao a meyngaran si Yotike a amlisna do ngoso no pazevngen. Ikongo do tey naro o ipangnanao ni Pawlo, am ori o nikakaha na ni Yotike. Karahan am todey manazasaz a makas do teyrahem. Citahen da am abo rana o inawan na. "
ACT,20,10,"So nyangay na ni Pawlo a kasapopo na sya. Maniring am, ""Ji nyo alawan an, ta yana mavyay an."" "
ACT,20,11,Tomanggeh rana si Pawlo do kavava no vahay am ahapen na o myanpaw a kakan na sya a kapangnanao na rana. So nyangay na do madagdag no ipangnanao na a kakaro na rana jira. 
ACT,20,12,So nikavyay na rana no malavayo a tao ang. So nikasaray da no tao a mangay nya do vahay da.
ACT,20,13,Nimanmanma namen a omavang do avang a mangay do Aso. Si Pawlo am to mangonong do rarahan. Ipanci na o kangay namen masinsinmo do Aso a ili. 
ACT,20,14,"Makaranes namen do Aso am masinmo namen si Pawlo. Am ori o nipavangan namen sya do avang, kangay namen rana do Mitidini. "
ACT,20,15,Ikadwa na araw am makaranes namen do Cio. Ikatlo na araw am nimangay namen someyked do Samo. Ikapat na araw am makaranes namen rana do Midito. 
ACT,20,16,"Nakenakem na ni Pawlo o kaji namen neykedan do Ivoso, ta ihawa na kasengseng namen do Yasiya, ta meybezbez si Pawlo a mangay do Yelosaleng. Ta ikakza na o kapakapis na so pamaringan da so kanen no tao do Yotay do Osinci."
ACT,20,17,Amyan si Pawlo do Midito am manovoy so tao a mangay do Ivoso a manci no panipanirsirngen do kyokay a mai a tomita sya. 
ACT,20,18,"Mai rana sira am pacisirsirngan na rana sira ni Pawlo. Maniring jira am, ""Nyo katenngan o icicirawat ko no ka ori pa so kangay ko do Yasiya. "
ACT,20,19,"Ko ji pahamaha o nakenakem ko do ko kahap so vazay na ni Ama ta do to. Tana peyrarehten da yaken no tao do Yotay, tana kalahen da yaken a zakaten am ji ko a mamman. O kapeyvazay ko so vazay ni Ama ta do to. "
ACT,20,20,"Nyo katenngan manga keypong, no ko myan do peylovolovotan no tao a kado peycyakavakavahayan am ko nanawen inyo. Ko miminen o apya ciring a yako ivavaga jinyo. So ikabo no ko taywen jinyo. "
ACT,20,21,"Tana tao do Yotay a tana tao do Sila am yako inyo to peyyangangaya a yananawen, do ko kakza ninyo a mamlis so nakem a omanoyong ji Yeso Kizisto a Panirsirngen ta. "
ACT,20,22,"So ko na karwan jinyo sicyaikwaya a mangay do Yelosaleng, ta onotan ko o ipanci na jyaken no Seyzi. Am ji ko a tenngi o masapa ko dang a vazay. "
ACT,20,23,"O ko katenngan am o na nipaziman jyaken no Seyzi do kapteng da jyaken, do karo no alalaw ko. "
ACT,20,24,Am ko jyalawan o inawan ko. Ta ko kakakzeb so kakavos na no vazay ko a na nitoro jyaken ni Yeso Kizisto a Panirsirngen ta. So peylimwangan ko no Mapasaray a Ciriciring na ni Ama ta do to a omagaz do pangangarilawan na.
ACT,20,25,"""No keyyan ko pa jinyo am nipanci ko na jinyo o omagaz do italamozong na ni Ama ta do to. Am ko na to mancyan jinyo am ji nyo na cita yaken. "
ACT,20,26,To ko na macitangain jinyo manga keypong am no si myan jinyo so ji nganoyong ji Yeso Kizisto am nakenakem na rana. 
ACT,20,27,Ta yabo rana o ko taywen a nanao ni Ama ta do to. 
ACT,20,28,So ipeypepzat nyo an. Ahapen nyo o nitoro na jinyo no Seyzi a marilaw no kadwan jinyo. Ta sira rana am nipalit na no rala no Anak na ni Ama ta do to a yarana macikaop jya. 
ACT,20,29,Ta ko katenngan si karwan ko rana inyo am amyan so mangalalas a tao a mai a omnanao jinyo a mapeycyakawad jinyo a amraralay ni Yeso a tao. 
ACT,20,30,Ta no makwa am amyan do tangain nyo so mangononong so malas amlita do amraralay ni Yeso Kizisto a tao. No amyan so akman sang a tao am ji nyo ngonoci. 
ACT,20,31,Ori o apzatan nyo do onowned nyo an. Manakem nyo o ninanao ko jinyo a nimeykaoo ninyo an. Ta mina katlo a kawan ko a mangday so araraw a kano ahep a amnanao jinyo.
ACT,20,32,"""Sicyaikwaya am ko na to norwan inyo ji Ama ta do to. Ta ko ipeyhanhan o pangangarilawan na ni Ama ta do to a somidong jinyo a to ngotokot so nakem a meyhanhan nya. No si makman kamo sang am mahap nyo na o igeygeglaw na so omraralay nya tao. "
ACT,20,33,Yaken rana am yabo pa o yako nikamkam a nizpi a kano ayob da no tao. 
ACT,20,34,Ta nyo katenngan yaken a yamowyat a meyvazay a omyaw no velek ko a yaomlam so kararay ko. 
ACT,20,35,"Am ori o inaran nyo jyaken an. So ipakowyat nyo a meyvazay an. Ta ori o ipakasidong nyo so ji makahakaw a tao. Manakem nyo o mina ciring na jyaten ni Yeso a Panirsirngen ta. Ta maniring si Yeso am, 'Rakorako pa o sarasaray no onowned no mangazaw a kano azawen da tao.'"""
ACT,20,36,Teyka na ori a ciring ni Pawlo am mamimin sira meylilitod a meynozi. 
ACT,20,37,"So nikamimin da meycyalavilavi a komopkop si Pawlo adkanan a taitaiden, "
ACT,20,38,do kapakanakem da so ciring ni Pawlo a manci no kaji da rana makacittan sya. So nikeyngen no onowned da. So nikamimin da macihza ji Pawlo a mapasakay sya do avang.
ACT,21,1,Mateyka namen sira taitaiden am somakay namen rana do avang a mangay do Kese a pongso. Ikadwa na araw am makaranes namen do Lotaw a ikatlo na araw am mangay namen do Patala. 
ACT,21,2,Amyan namen do Patala am masazi namen o asa ka avang a mangay do Vongnise. So nipacisakay namen jira. 
ACT,21,3,O angayan namen am masngen do Saypolose a pongso. Niliklik namen o Saypolose a pongso a mangay do Sidiya a pongso a kapeygegcin namen do Tayar a ili. Ta mapagcigcin sira dang so warawara. 
ACT,21,4,"Nimakacita namen dang so sinjya. Ori o nisan namen dang so kapito araw. Mangay rana si Pawlo am pakeken da si Pawlo a jyangay do Yelosaleng, ta amyan dang so nipanci na no Seyzi a ikanginanawa na ni Pawlo. "
ACT,21,5,"Karwan namen rana sira am macihza sira jyamen o sinjya a kapalolo da so katovong da do vahay a kano anak da mangay a tomaitaid jyamen. So nikalovot namen a meylilitod do pasalan a meynozi ji Ama ta do to, "
ACT,21,6,a kataitaid namen rana sira kavang namen rana do avang. O sinjya am mangay rana sira do kavahayan da.
ACT,21,7,So nisongay na rana no avang apo do Tayar a mangay do Todimay. Makaranes namen do dang am mangay namen itazogaw sira o sinjya a kapacisan namen jira so kasahep. 
ACT,21,8,Ikadwa na araw am karwan namen rana dang a mangay do Kaysadiya. So nirateng namen do vahay ni Veydipo. Iya rana am vazay na o kapeylimwang na no Mapasaray a Ciriciring na ni Ama ta do to. Iya rana am ikapapito da no nipamnekan da a somidong so vazay do kyokay do Yelosaleng no kakwa. Karahan am misan namen do dang. 
ACT,21,9,Amyan so papat a mavakes a anak na a jya nimacivahavahay pa. Sira rana am mamimin sira mateneng a mangononong so ciriciring na ni Ama ta do to.
ACT,21,10,Asa ka peywalam no tao o nisan namen dang. Amyan so asa ka tao a meyngaran si Acyapo a panoyonoywan na so ciring ni Ama ta do to apo do Yotay. 
ACT,21,11,"Nimai a tomita jyamen. Mai ori am ahapen na o abtek na ni Pawlo a kato na ngonangan do lima na kano ai na a vaoden. Maniring am, ""Yamaniring o Seyzi am, 'O mapeyyabtek rana so sya am vaoden da no tao do Yotay do Yelosaleng a katoro da nya do beken a tao do Yotay.'"" "
ACT,21,12,Mamizing namen o akman sang a ciring na am ji namen novoya si Pawlo a mangay do Yelosaleng. 
ACT,21,13,"Am maniring si Pawlo am, ""Ikongo nyo lavyan jyaken a ko ikarahet no onowned. Cyaha, ta ko ahapen o vazay ni Yeso a Panirsirngen ta. Tana vaoden da yaken do Yelosaleng a mawakwak do dang am cyaha, ta nakenakem ko an."" "
ACT,21,14,"Ji namen a pasovoy si Pawlo am to namen rana a macipanadngi. Maniring namen am, ""Inaoy no si mangononong o ahahapan na sya ni Ama ta do to."""
ACT,21,15,Meyratateng am ahapen namen rana o apzapzatan namen a mangay do Yelosaleng. 
ACT,21,16,Amyan so apo do Kaysadiya a sinjya a macilolo jyamen a kangay da nyamen do vahay na ni Nason a tao do Saypolose pongso. Iya rana am nimeycicinda amraralay ni Yeso Kizisto.
ACT,21,17,Makaranes namen do Yelosaleng am aro dang o sinjya a magaga a tomaotao jyamen. 
ACT,21,18,Ikadwa na araw am macihza namen ji Pawlo a mangay tomita si Yake. O panipanirsirngen rana do kyokay am amyan sira dang. 
ACT,21,19,"So nipeyminaminasyan na nira ni Pawlo a kapanci na no vazay na ni Ama ta do to jya do beken a tao do Yotay, do mina kapeylimwang na no ciriciring na ni Ama ta do to jira. "
ACT,21,20,"Mamizing da no akma nameney kakteh do cinai am isaray da ji Ama ta do to. Am maniring sira ji Pawlo am, ""Mo kakteh, do namen naknakman sya am ala sira rana amlaksa o tao a omanoyong ji Yeso Kizisto a tao do Yotay. Sira rana ori am makdeng sira mahap so iwawalam na ni Moyse. "
ACT,21,21,Mamizing da imo a nimangnanao so tao do Yotay a meyili do beken a ili da no tao do Yotay am nipanci mo kono o kataosya da so iwawalam ni Moyse. Nipanci mo kono o kataosya da rana so kayongkad do kanakan. 
ACT,21,22,No si mamizing da imo no tao do Yotay a nimai do jya a kai da do jya mapacici jyamen am ikongo ipasapa namen jira. 
ACT,21,23,Hapen mo o ciring namen jimo an. Amyan so papat a ka tao a nimyan so ciring ji Ama ta do to. 
ACT,21,24,"Palolwen mo sira a macihza jimo a mangay omahap so iwawalam ta tao do Yotay a katoro mo so nizpi do akdawan da jira. Golgolan da o oo da. Ta yongkad no kapangononong no mina ciring da si Ama ta do to. Ta si makman kamo sang am panoyngen da rana imo no tao a jya nimanci no akman sang a vazay, do kapacyanoyong mo do iwawalam no tao do Yotay. "
ACT,21,25,"Yamen rana am nipeyteygami namen sira o yaomanoyong ji Yeso Kizisto a beken a tao do Yotay, do kaji da nganan so nipazos da, kaji da nganan so rala no vinyay kano nivitkeh da vinyay a nimazakat a jya nimvoyog so rala. Taosya o kapangzakza da so icyatatao da."""
ACT,21,26,Ikadwa na araw am palolwen na sira o papat a ka tao ang ni Pawlo a mangay mahap so iwawalam da no tao do Yotay. So nyangay ni Pawlo do rako a panaralayan a mapaziman sya do mapatanatanang so nakem da si Ama ta do to a mapatanang na nira so nakem da si Ama ta do to no papat a kararay na.
ACT,21,27,Makeykai rana komavos o ikapito na araw am amyan so tao do Yotay apo do Yasiya a nimakacita si Pawlo do rako a panaralayan. Karahan am manara sira so aro a tao a kapeyvonag da sira. Ori o nirakpan da si Pawlo. 
ACT,21,28,"Maniring sira am, ""Inyo rana Isedi a tao am sidongen nyo yamen an. Ta si Pawlo rana am yaro na nipanci a macisala do iwawalam ta, na niraherahet yaten a Isedi a tao a na kapazagom pa sya a yarehrehten so iwawalam na ni Moyse a kano rako a panaralayan ta. Ta sicyaikwa rana ya am na todey rara sira a yasomdep o beken a tao do Yotay do rako a panaralayan ta. So ikanoyong na nya ya meyraraten."" "
ACT,21,29,O pancyan da no akman sang am nimacita da si Pawlo a kano asa ka tao do Ivoso a meyngaran si Teloveymo do Yelosaleng. Am ori o nipatolinan da sya ji Pawlo a nimapalolo sya somdep do rako a panaralayan.
ACT,21,30,Meyratateng am meyvonag sira o asa ka ili a karanes da mai no aro a tao amrakep si Pawlo. Karahan am powboten da do rako a panaralayan a kaslet da rana jya. 
ACT,21,31,To da ji wakwaka si Pawlo am keyyan no asa ka panirsirngen no itaysang no Loma a nimakamizing sya. 
ACT,21,32,"Karahan am mapalolo so aro a itaysang a mangay do meyvonag a tao. Macita da no aro a tao o panirsirngen da no itaysang a kano aro a itaysang am iptad da rana o kabakbak da ji Pawlo, "
ACT,21,33,"kangay na omrakep si Pawlo no panirsirngen da no itaysang kavaod da sya no nipeylalin da adwa ka vahalang. Maniring am, ""Sino ka ya. Ikongo vazay mo ang."" "
ACT,21,34,"Maniring sira o aro a tao a amlololos am, ""Ori a ori o kakwan na no vazay no nya."" Ikongo do meysaksaklang o ipanci da, am ori o ji na makatenngi jya no panirsirngen no itaysang so niyapoyapwan no vazay ang. Meyratateng am ipanci na o itaysang a somdep nya do sahad. "
ACT,21,35,"Amyan sira do zazakdangan am ikongo do tey masosozi sira o aro a tao, am ori o nikasamosamozongan da ji Pawlo no aro a itaysang a isdep do sahad. "
ACT,21,36,"Am macilolo pa sira o aro a tao a amlololos. Maniring sira am, ""Zakaten ta si Pawlo!"""
ACT,21,37,"Toda jindep sira do vahay da no itaysang am maniring si Pawlo do panirsirngen da am, ""Apyahen mo keyyan no asa ka ciring ko?"" Tovisan na no panirsirngen am, ""Mo katenngan o ciring no tao do Sila? "
ACT,21,38,"Beken a tao ka do Ayci asyo a nimraherahet so seyvo a nimapalolo so kakapatan a ranaw (4000) a mararahet so nakenakem a tao a nitomayo do kabwan no nihakawan no tao?"" "
ACT,21,39,"Maniring si Pawlo am, ""Yaken rana am tao do Yotay ko a nimatazak a tao do Tasose a rako a ili do Cidicya. Apyahen mo yaken a macisirsiring do aro a tao?"" "
ACT,21,40,"So nipyan na sya no panirsirngen no itaysang. Meyratateng am meytatanek si Pawlo do zazakdangan a mapatala so lima na do aro a tao. Am ori o ji da nimeykazyazyaki no aro a tao. Karahan am sirsirngen na sira ni Pawlo no ciring da no Sipolay. Maniring si Pawlo am, "
ACT,22,1,"""Manga maran, manga kakteh, amizngen nyo o ko ipanci jinyo, manga keypong an."" "
ACT,22,2,"Mamizing da si Pawlo a meyzezyak so ciring da no Sipolay am yeyyak da. Meyratateng am mangononong rana si Pawlo. Maniring am, "
ACT,22,3,"""Yaken rana am tao do Yotay ko a nimatazak a tao do Tasose a macinapnap do Cidicya am nimamno ko do Yelosaleng eya. Nimeyvilang ko ji Cyamadi a tey mateneng a mangnanao no iwawalam ta tao do Yotay. Ori o nikakman ko jinyo a makdeng a omahap so iwawalam no ineynapo ta. "
ACT,22,4,No kakwa pa am makdeng ko a nimapakakasi so amraralay ni Yeso a tao. So niyan no nimawakwak ko jira ang. Tana mavakes a tana mahakay am abo o ji ko rakpa jira a pain do pamemtengan. 
ACT,22,5,"To nyo mancyan do panirsirngen da no mapatanatanang so nakem da si Ama ta do to a kano kamanrarakehan, ta sira ang o nimakacita jyaken a nimanta nyaken so teygami a mangay do Tamaseke a omya jyaken a omrakep so amraralay ni Yeso a tao a yangay do Yelosaleng a bakbakan."
ACT,22,6,"""Tod ko a ji makaranes do Tamaseke do peyignan no araw am to ngyan so mazngang apo do teyngato a tomiray jyaken. "
ACT,22,7,"Am ori o nikavazakwang ko do teyrahem. Karahan am amyan so ciring. Maniring am, 'Mo Sawlo, mo Sawlo, ikongo yamo pakakasyan jyaken.' "
ACT,22,8,"Maniring ko jya am, 'Mo Panirsirngen, sino ka.' Maniring am, 'Yaken rana am si Yeso ko a tao do Nasale a yamo pakakasin.' "
ACT,22,9,O kararay ko am nimacita da o maniray. O zezyak a nimamizing ko am ji da nimamizing. 
ACT,22,10,"Pacicin ko am, 'Mo Panirsirngen, meypanngonngo ko so wanjin eya.' Maniring jyaken o Panirsirngen ta am, 'Peyvangon rana kangay mo do Tamaseke, ta amyan dang so asa ka tao a manci nya jimo so kakzeben na ni Ama ta do to a vazay mo.' "
ACT,22,11,"Ikongo do tey macimat o zezngangen na, am ori o nikakowap ko. Karahan am to da rana ngalaya yaken no kararay ko a yangay do Tamaseke."
ACT,22,12,"""Amyan dang so asa ka tao a meyngaran si Ananiya. Iya rana ori am manoyong a mahap so iwawalam ni Moyse. So kanigan da nya no tao do Yotay amyan do Tamaseke. "
ACT,22,13,"Mai ori jyaken am maniring am, 'Mo Sawlo, akma koy kakteh do cinai, makacita ka rana.' No kanang rana am mina to ko na makacita. "
ACT,22,14,"Maniring jyaken am, 'Yana nipamnekan imo no Tao do to da no ineynapo ta a mahap so vazay na, do mo kanimakacita si Yeso a Anak na ni Ama ta do to, do kanimakamizing mo so ciring ni Yeso. "
ACT,22,15,Imo rana am ipeylimwang mo do aro a tao o mo nimacita kano mo nimamizing. 
ACT,22,16,Am ori o ji mo meypahahai. Peyvangon rana a kapamlis mo na so nakenakem. Tawagan mo o ngaran ni Yeso a omvonas so raraten mo a kataktak da jimo.' Ori o ciring na jyaken ni Ananiya.
ACT,22,17-18,"""Kadadayan na so araraw am meyoli ko a mangay do Yelosaleng a mangay meynozi do rako a panaralayan. Meyratateng am akma raney tateynep ko si Yeso a to ko a cita. Maniring jyaken am, 'Makeykai ka komaro do Yelosaleng an. Ta o tao rana jya am da jyakzan a yamizngen o mo ipeylimwang jira a ciriciring ko.' "
ACT,22,19,"Maniring ko am, 'Mo Panirsirngen, da mamimin yaken no tao a yakatenngan a yamapakakasi so aro a yamraralay nimo do peyneynozyan. "
ACT,22,20,No kawakwak da so nimeylimwang no ciriciring mo a meyngaran so Setiven am nimacizanod ko jira a tomita so aywayob da.' 
ACT,22,21,"Maniring jyaken si Yeso am, 'To ka nangay. Ko na to novoya imo a mangay do ili da no beken a tao do Yotay a meylimwang no ciriciring ko.'"""
ACT,22,22,"Mamizing da no tao o niononongan ni Pawlo am amlololos sira manci no, ""Zakaten ta si Pawlo. Zakaten ta si Pawlo. Jyabo kavyay so akman sya ya."" "
ACT,22,23,So nilololos da mapatalatala so ayob da kapeymeymozasik da so tana. 
ACT,22,24,O panirsirngen no itaysang no Loma am iyokod na si Pawlo a isdep do vahay da no itaysang a kasipsipzot da jya pacicin. Ta si ori pa o patwawan na ni Pawlo so karatan na. 
ACT,22,25,"To da ji nipsipzoci am maniring si Pawlo do itaysang amyan dang am, ""Manngwa, manoyong a iwawalam nyo a Loma o kapanmanma nyo a mamakbak so tao do Loma an? No manmanma o kakala nyo so karatan na."" "
ACT,22,26,"Mamizing na no itaysang o ciring ni Pawlo am to rana angay a komala so panirsirngen da. Maniring jya am, ""Ka nimeypanngonngo eya. Mo jyatenngi ori a tao do Loma?"" "
ACT,22,27,"Karahan am mangay na citahen no panirsirngen si Pawlo. Maniring am, ""Ka manoyong a tao do Loma ya an?"" Maniring si Pawlo am, ""Noon."" "
ACT,22,28,"Maniring ji Pawlo o panirsirngen no itaysang am, ""Yaken rana am yaro o nizpi a yako ningina do kataotao ko. Ori o ko rana ipeyngongyod a tao do Loma."" Maniring si Pawlo am, ""Nimapo no katazak a tao ko o ka Loma ko."" "
ACT,22,29,"Mamizing da no omvovo ji Pawlo a bakbakan am mina to da rana ngaroi. So nikalaw na no panirsirngen da no itaysang, ta katenngan na si Pawlo a tao do Loma a todey vaoda."
ACT,22,30,"Ikongo do kakzeben na no panirsirngen da no itaysang o kapakateneng na do oyyan da ni Pawlo no tao do Yotay, am ori o niovayan na so nivaod da sya do ikadwa na araw a kalovot na so panipanirsirngen no mapatanatanang so nakem da si Ama ta do to a kano macipeykaygi jira a kamanrarakehan a kapowbot da si Pawlo a patanken do tangain da."
ACT,23,1,"Singkadan na sira ni Pawlo o macipeykaygi a tao. Maniring jira am, ""Manga kakteh, o iwawalam ko no kalyalikey ko am abo pasagpyanan ko so nakenakem ko do tangain ni Ama ta do to a yato ngai sicyaraw eya an."" "
ACT,23,2,Mamizing na no panirsirngen da no mapatanatanang so nakem da si Ama ta do to a meyngaran so Ananiya am manara so tao a somiplang so ngoso ni Pawlo. 
ACT,23,3,"Maniring si Pawlo jya am, ""Mangay o kapasingesinget na jimo ni Ama ta do to, do mo kaji raralayan nya. Ta imo rana am mo jya nyahap o iwawalam ta mapacici jyaken. So mo ikalas so iwawalam a yato manci no tao a yasomiplang jyaken."" "
ACT,23,4,"Maniring sira o macitangked jya tao am, ""Yaka makongo a yajyasnesnek no panirsirngen no mapatanatanang so nakem ta si Ama ta do to."" "
ACT,23,5,"Maniring si Pawlo am, ""Manga kakteh, no ko nikatenngan ori a panirsirngen no mapatanatanang so nakem si Ama ta do to am ko jya nioya. Ta o ciring do Seysyo am, 'Ji nyo ngavaya o panirsirngen nyo.'"""
ACT,23,6,"To na rana tenngi ni Pawlo o kapeypinpin da no tao a macyagom do Satokay a kano macyagom do Vadisay. Am ori o nilolos na do peykeykaygyan da. Maniring am, ""Manga kakteh, yaken rana am ko macyagom do Vadisay. O ineynapo ko am macyagom do Vadisay. O nyo pacicyan jyaken sicyaraw eya am ko kanoyong do keypirwa mavyay no nimawakwak a tao an."" "
ACT,23,7,Kapakamizing da so ciring ni Pawlo am meygalagalagal sira o tao a macyagom do Vadisay a kano macyagom do Satokay. So nipeykadwa no nakenakem da a ji macipaswasovoy do kadwan jira. 
ACT,23,8,Ta ji da nganoyngi no tao a macyagom do Satokay o keypirwa da mavyay no nimawakwak a tao. Ji da nganoyngi o keyyan no tinsi a kano keyyan no pahad no tao. Am o tao a macyagom do Vadisay am miminen da ori a anoyngan. 
ACT,23,9,"So nikarakorako pa no ilololosan da. So nipeytatanek da no karwan da no tao a macyagom do Vadisay a mangnanao no iwawalam ni Ama ta do to. Maniring sira am, ""Namen jyakala o na karatan no tao eya. Tana yamyan so tinsi a kano pahad a macisirsiring jya am ta karatan nya."" "
ACT,23,10,"Ikeykavevek da amlololos. Ikongo do peypazapazangan da rana si Pawlo, am ori o nipanovoy na no panirsirngen no itaysang so itaysang a mangay omvozcin sya jira a isdep do sahad."
ACT,23,11,"Mahep rana am mai si Yeso do katangked ni Pawlo. Maniring am, ""Ji ka onib, mo Pawlo an. To mo peynara no kapeylimwangan mo nyaken do Yelosaleng a meylimwang nyaken do Loma."""
ACT,23,12-13,"Ikadwa na araw do penzak am kakapatan (40) sira o tao do Yotay a nimeysirisiring. Maniring sira am, ""Si ji ta zakat si Pawlo am jyabo kapangakaday ta."" "
ACT,23,14,"Meyratateng am mangay sira do panipanirsirngen no mapatanatanang so nakem da si Ama ta do to a kano kamanrarakehan. Maniring sira am, ""Namen rana teyka a meysirisiring. No si ji namen a zakat si Pawlo am ji namen mangakaday. "
ACT,23,15,"Inyo rana panipanirsirngen am ipanci nyo o panirsirngen no itaysang no Loma a mai ni Pawlo do jya, akma nyoy pacicin a komala so karatan na. A yamen am avatan namen do jya wakwaken si mai do jya."""
ACT,23,16,Mamizing na o ciring ori no manganak no kakteh ni Pawlo am mangay do vahay no itaysang a mangay manci nya ji Pawlo. 
ACT,23,17,"Am ori o nipanara na ni Pawlo so asa ka itaysang. Maniring jya am, ""Palolwen mo o malavayo a tao ito a mangay do panirsirngen nyo, ta yamyan so na ipanci jya."" "
ACT,23,18,"Am ori o nipalolwan na sya mangay do panirsirngen da. Maniring am, ""Si Pawlo rana yata nipteng eya am na ipanci yaken a yamapalolo so tao eya mangay a tomita jimo. Ta yamyan so na ipanci jimo."" "
ACT,23,19,"So nikalayan na sya no panirsirngen so malavayo a tao ang a pahawahen na a sirsirngen. Maniring am, ""Ikongo mo ipanci jyaken."" "
ACT,23,20,"Maniring am, ""Da nipeysirisiring no tao do Yotay o kapya mo si Pawlo simaraw a mangay do rako a peykeykaygyan, akma dey pacicin. "
ACT,23,21,"Am ji mo ngonoci sira an, ta yamyan so kakapatan (40) a tao a yaomavat jya wakwaken. Ta o ciring da am, 'No si ji ta wakwaka si Pawlo am ji ta mangakaday.' Imo rana o da ahesen."" "
ACT,23,22,"Maniring jya o panirsirngen da no itaysang am, ""Ji mo mancyan do tao o kanimanci mo nya jyaken so akman sya vazay an."" Meyratateng am tovoin na rana mangay."
ACT,23,23,"Am ori o nipanara na no panirsirngen no itaysang so rarwa ka lamlamsoy na. Maniring jira am, ""Meykala kamo so adwa poo (200) a itaysang a kano kakapitwan (70) a omavang do baka a itaysang a kapeykala nyo pa so adwa poo (200) a meycinalolot a macihza jira. Ta simahep do ikasyam no toki am yangay nyo si Pawlo do Kaysadiya, "
ACT,23,24,"a kapeykala nyo ni Pawlo so avangan na baka a kapacihza nyo jya a rarayan a mangay ji Veydise a kabtekan ta panirsirngen."" "
ACT,23,25,"Meyratateng am meyteygami jya o panirsirngen ang. Maniring am, "
ACT,23,26,"""Yaken rana am si Kelawti Disiya. Ko ipeyteygami imo a panirsirngen namen. Maran kong mo Veydise. "
ACT,23,27,Si Pawlo rana ya am yada nirakep no tao do Yotay. Da naknakmen o da kawakwak sya. Am katenngan ko rana tao do Loma si Pawlo am ori o nipanara ko so itaysang a yamangay nya jimo. 
ACT,23,28,Si Pawlo am nyangay ko do rako a peykeykaygyan. Ta ko naknakmen o ko kakala so agagazan no da oyyan nya. 
ACT,23,29,"O nioyyan da nya am ipanci da o kaji na ngapan no iwawalam da no tao do Yotay. Am ko jyatenngi o peypeypangayan no da wakwakan sya, da aptengan sya. "
ACT,23,30,"Mamizing ko o keyyan no amvovo jya wakwaken am ori o ko peyteygamyan nimo a omzat jya. O ko nipanci do tao do Yotay am, 'Mangay kamo pa do kabtekan ta panirsirngen a manci no agagazan no yanyo nirakpan si Pawlo.'"""
ACT,23,31,Karahan am yangay da rana si Pawlo no aro a itaysang do Antipate do mahep. 
ACT,23,32,Ikadwa na araw am meysinaoli rana sira o katey da no itaysang do vahay da. Omavang do baka a itaysang am ori o macihza ji Pawlo. 
ACT,23,33,Makaranes sira do Kaysadiya am itoro da rana o teygami do kabtekan da panirsirngen a katoro da ni Pawlo jya. 
ACT,23,34,Vilangan na no panirsirngen o teygami am pacicin na o nikapwan na ili ni Pawlo. Ori o nipakatenngan na rana jya tao do Cidicya. 
ACT,23,35,"Maniring am, ""Si makaranes rana sira o tao a yamraherahet jimo am pacicin ko imo."" Meyratateng am ipanci na o itaysang a amzat jya do vahay no mina panirsirngen da a meyngaran so Helote."
ACT,24,1,Ikalima na araw am o panirsirngen no mapatanatanang so nakem da si Ama ta do to a meyngaran so Ananiya kano aro a kamanrarakehan a kano meyngaran si Tetolo a mapacicici a nimai do Kaysadiya kangay da do kabtekan da panirsirngen a meyngaran so Veydise a manci no karatan ni Pawlo. 
ACT,24,2,"Karahan am powboten da si Pawlo do pacicicyan a kapanci na no aro a karatan na ni Pawlo ni Tetolo. Maniring am, ""Mo Veydise a panirsirngen, imo rana am yaka tey mateneng a mimong nyamen. Am ori o namen ikapiya do keymiminili namen. Yaro yapiya vazay mo do keymiminili namen. "
ACT,24,3,So namen sarayan no karilawan mo nyamen. 
ACT,24,4,Yabo a yamasalit a ko isanga jimo am amizngen mo pa o alinged a ciring namen. 
ACT,24,5,"Namen katenngan si Pawlo a na yapwan no ipeyvonag no tao do Yotay do peycyamahamahatawan na, a panirsirngen da no tao a yaomanoyong ji Yeso a tao do Nasale. "
ACT,24,6,"Iya rana am nimanara so beken a tao do Yotay a somdep do rako a panaralayan. Am ori o namen nirakpan sya. [Naknakmen namen o kahap namen so iwawalam namen a oyyan namen nya am, "
ACT,24,7,mina kazazat na jyamen no panirsirngen no itaysang a meyngaran si Disiya. 
ACT,24,8,"Na nipanci yamen ni Disiya o kangay namen ni Pawlo jimo.] Si pacicin mo o tao ito am to mo na tenngi o peypeypangayan no nirakpan namen sya."" "
ACT,24,9,O macikaop rana jira tao do Yotay am mamimin sira amraherahet si Pawlo. To da macyanoyngi o nipanci na ni Tetolo.
ACT,24,10,"No kano nang am nipya na ni Veydise si Pawlo a manci no kanoyngan na. Maniring si Pawlo am, ""Ko katenngan imo a yarana meyyawawan a yatomalamozong no pongso ta ya. Am ori o ko sarayan nimo a pacisirsirngan a yamanci no kabo no karatan ko. "
ACT,24,11,Jyabo mo kaji makatenngan do mina vazay ko no kangay ko a meynozi do Yelosaleng a. 
ACT,24,12,Jyabo kanimakacita da jyaken do rako a panaralayan a macingasangas do aro a tao a. Jyabo kanimakacita da jyaken a nimapeyvonag so tao do peyneynozyan a kado rarahan a. 
ACT,24,13,So na ikabo no yongkad no da iraherahet jyaken. 
ACT,24,14,Am yasa ka vazay pa o ko ji naywa jimo. Ori rana am ko anoyngan o da iraralay no ineynapo namen. Ko anoyngan o iwawalam ni Moyse a kano nivatvatkan da no panoyonoywan na so ciring ni Ama ta do to. So na ikanoyong no ko kahap so yada ipanci a malas a nanao. 
ACT,24,15,"Ko akman sira yaomanoyong do keypirwa da mavyay no nimawakwak rana tao, tana marahet a tana yapya so vazay a tao am to sira meyyangangay a mirwa mavyay. "
ACT,24,16,Am ori o ko ikakdekdeng a mahap so yapiya vazay do tangain ni Ama ta do to a kado tangain no tao.
ACT,24,17,"""Yarana meyyawawan o ko nikarwan do Yelosaleng. Am o ko nipeysinaoli a mangay do Yelosaleng am ko yangay o kingking da no akma koy kakteh do cinai a da isidong so tao do Yelosaleng. So nyangay ko pa do rako a panaralayan a mapatanang so nakem ko si Ama ta do to. "
ACT,24,18,Mateyka ko a mahap so iwawalam namen am nimacita da yaken no tao do rako a panaralayan. Am abo tao a nipeyvonag ko. 
ACT,24,19,No kanang am amyan do dang so tao do Yotay a apo do Yasiya. Inaoy no yasira myan do jya a manci no karatan ko. 
ACT,24,20,Am ipanci da pala no yamyan jya a panipanirsirngen o ko karatan a nimamizing da ciring ko do rako a peykeykaygyan do Yelosaleng. 
ACT,24,21,"Ko naknakmen am yakmey yasa da pacioyyan jyaken, do mina kapanci ko no kanoyong ko do keypirwa no nimawakwak a tao a mavyay."""
ACT,24,22,"Si Veydise rana am katenngan na o vazay da no amraralay ni Yeso. Am ori o ji na nimyai rana so tao a meyzezyak. Maniring do mangamizing a tao am, ""Nanalahen ta pa o panirsirngen no itaysang a meyngaran so Disiya a kapacici ko na jimo."" "
ACT,24,23,Karahan am ipanci na o itaysang a amzat ji Pawlo a kapya da so kagagan na tomazogaw nya. So ji da nimvaoji pa sya no kanang.
ACT,24,24,Kadadayan na so araraw am mai sira Veydise a kano mavakes na a tao do Yotay a meyngaran so Tosila a omrara si Pawlo a manci no peypeypangayan na no kanoyong na ji Yeso Kizisto. 
ACT,24,25,"Karahan am ononongan na rana ni Pawlo jira a meyyaven do vahay o kapiya no icicirawat a omzat do onowned mangay do ikarateng no araraw na no ipeykapyapinpin na so tao ni Ama ta do to. Mamizing na ori ni Veydise am manyahey rana o onowned na. Maniring ji Pawlo am, ""Angay rana. No ipanci ko imo am mai ka."" "
ACT,24,26,O pancyan na no akman sang am kakzeben na si Pawlo a mantan nya so nizpi. Am ori o ikasangib na amrara si Pawlo.
ACT,24,27,"Marateng o kadwa kawan am palitan na si Veydise no meyngaran so Pocyo Veyseto a meypanirsirngen. Am ikongo do kakzeben na ni Veydise no kaglaw da nya no tao do Yotay, am ori o ji na nimapasawai si Pawlo do pamemtengan."
ACT,25,1,Macipalit o kabtekan da do Kaysadiya a panirsirngen a meyngaran so Veyseto am mangay rana do Yelosaleng do ikatlo na araw. 
ACT,25,2,"O panipanirsirngen da rana no mapatanatanang so nakem da si Ama ta do to a kano kamanrarakehan da no tao do Yotay am mangononong sira so malas a iraherahet da si Pawlo, "
ACT,25,3,a kapanci da ni Veyseto a omya so tao a mangay ni Pawlo do Yelosaleng. Ta naknakmen da o kavat da ji Pawlo do rarahan a zakaten da sya. 
ACT,25,4,"Am maniring jira si Veyseto am, ""Yapa myan si Pawlo do pamemtengan do Kaysadiya. Cyaha, ta makeykai ko a meysinaoli do dang. "
ACT,25,5,"So pancyan nyo no kamanrarakehan a macihza jyaken a kapanci da no karatan no tao ang, no si makaranes sira do dang."""
ACT,25,6,Mina kapito araw si Veyseto a nimyan do dang a kapeysinaoli na rana a mangay do Kaysadiya. Ikadwa na araw am iwangan na o pacicicyan a kai da rana ni Pawlo do tangain na. 
ACT,25,7,Mai rana si Pawlo am o apo do Yelosaleng aro a tao am limoten da a kapanci da no itawwen da ciring a iraherahet da sya. Am abo do dang o manoyong a ciring da. 
ACT,25,8,"So nitovisan na jira ni Pawlo. Maniring am, ""Yabo o ko mina vazay a yamacisala do iwawalam namen a tao do Yotay. Ko jya niraherahet o rako a panaralayan namen do Yelosaleng a kano rako a panirsirngen ta do Loma."" "
ACT,25,9,"Am kakdain na ni Veyseto o karilaw da nya no tao do Yotay. Maniring ji Pawlo am, ""Manngwa, apyahen mo o kangay mo do Yelosaleng a pacicin ko dang an?"" "
ACT,25,10,"Maniring si Pawlo am, ""Ko myan do tangain mo a yamo pacicin sicyaraw eya a nitovoy ni Kaysa a panirsirngen no Loma. So ko to ngyani do jya pacicin mo. Yamo katenngan yaken a yabo so yacinaratan do tao do Yotay. "
ACT,25,11,"No si myan so kalasan ko a jya niomonot do iwawalam ta am cyaha, to nyo na zakata yaken. Am si abo o kalasan ko am ji ko mya o kapacici da jyaken no tao do Yotay. Si Kaysa apyahen ko a mapacici jyaken."""
ACT,25,12,"Mateyka ni Veyseto a ahesen o kararay na am maniring ji Pawlo am, ""No mo ikakza o mo kangay do rako a panirsirngen do Loma am to ko na novoya imo a mangay dang."""
ACT,25,13,"Kadadayan na so araraw am mangay si Aglipa a panirsirngen a kano mavakes a meyngaran si Peynici do Kaysadiya a somaray ni Veyseto, do mina kapamnek da jya panirsirngen da. "
ACT,25,14,"Makanateng o araraw no niyan da dang am ipanci na rana ni Veyseto o vazay ni Pawlo ji Aglipa. Maniring am, ""Yamyan jya so yasa ka tao a nipteng na ni Veydise. "
ACT,25,15,No kangay ko do Yelosaleng am amyan so ciring a niraherahet da sya no panipanirsirngen no mapatanatanang so nakem da si Ama ta do to a kano kamanrarakehan da no tao do Yotay. Ipanci da yaken a omzakat sya. 
ACT,25,16,"Am maniring ko jira am, 'No pangozayan o iwawalam no tao do Loma am no jya nipacici pa kabo no asa ka ciring a nipanci na a omagaz do karatan na am masalit o kato wakwakan so akman sang a tao.' "
ACT,25,17,"No kai da am ji ko nipeyyahahay, ta ikadwa na araw am iwangan ko o pacicicyan a kapacici ko si Pawlo. "
ACT,25,18,Patwawen da o iraherahet da si Pawlo a ciring da am abo do teywara o karatan na do amizngan ko sya. 
ACT,25,19,O da oyyan nya am ji na nionotan o iwawalam da no tao do Yotay. Ta onotan na o asa ka tao a meyngaran si Yeso a nimawakwak rana. Am ipanci na ni Pawlo o kanimirwa na mavyay no nang. 
ACT,25,20,"O akman rana sya a vazay am ko jyatenngi o ko ahahapan sya. Pacicin ko si Pawlo am, 'Manngwa, apyahen mo kangay mo do Yelosaleng a pacicin an?' "
ACT,25,21,"Am jyakey si Pawlo, ta ikakza na o rako a panirsirngen ta do Loma a mapacici sya. Maniring ko ji Pawlo am, 'No komwan am to mo na panala o araraw no angayan da nimo do Loma.'"""
ACT,25,22,"Maniring si Aglipa ji Veyseto am, ""Amizngen ko pala o ciring na."" Maniring si Veyseto am, ""Amizngen mo simaraw."""
ACT,25,23,Ikadwa na araw am nimai si Aglipa kani Peynici a meyyayob so apiya ayob da somdep do rako a peykeykaygyan. O macihza rana jira am panipanirsirngen no itaysang a kano maizay a tao do ili da. Meyratateng am nipanci ni Veyseto o tao a mai ni Pawlo. 
ACT,25,24,"Maniring si Veyseto do aro a tao am, ""O tao rana ya am oya o yada ipanci a zakaten no tao do Yotay do Yelosaleng a kado jya. "
ACT,25,25,Nyamizing ko na o ciring na am abo teywara a karatan na. O na ikakza no tao eya am pacicin no rako a panirsirngen do Loma. Am ori o ko na to novoi sya mangay do Loma. 
ACT,25,26,"Am yabo o ko nivatvatkan a karatan na a citahen no panirsirngen no Loma. Am ori o ko nyayyan nya jimo, mo Aglipa a panirsirngen namen, a ka ninyo a aro a tao a yaomamizing sya. Ta sidongen nyo pa yaken a manci no karatan na, kavatvatek ko jya. Ta ori o iyan no vatvatkan ko a citahen no panirsirngen do Loma. "
ACT,25,27,"Ta no ko naknakmen am no ji pa tenngi o karatan no nirakep a tao am marahet o kato rana novoyan sya do rako a panirsirngen ta."""
ACT,26,1,"Maniring si Aglipa ji Pawlo am, ""Ji ka nig a manci no ciring mo."" So nipaztaznekan na so lima na ni Pawlo a manci no ciring na."
ACT,26,2,"Maniring am, ""Ko masaray a yameytatanek do tangain mo, mo Aglipa a panirsirngen, a yamanci no da raherahetan jyaken no tao do Yotay. "
ACT,26,3,Ta mo katenngan o iwawalam da no tao do Yotay a kano da kazyakan nyaken. Am ori o amizngan mo so ciring ko.
ACT,26,4,"""O iwawalam ko no kalyalikey ko, na kai sicya rarakeh ko na ya do ili namen a kado Yelosaleng am yada mamimin a katenngan no tao do Yotay. "
ACT,26,5,No si manakem da o mina vazay ko no kakwa am anoyngan da rana yaken a tey makdeng so nakem a tao a macyagom do Vadisay a ji mapasala do iwawalam namen a tao do Yotay. 
ACT,26,6,"Sicyaraw rana ya am ko myan do tangain nyo a nyo pacicin, ta ko anoyngan o kanoyong na no nipanci na ni Ama ta do to do ineynapo ta do keypirwa da mavyay no nimawakwak a tao. "
ACT,26,7,"Iya o yata pananalahen a sivosivovoong da no rarwa so ikakarwan a ineynapo ta, do ta kararalay ni Ama ta do to. Mo panirsirngen, ori o peypeypangayan no da rakpan jyaken no keylyan ta. "
ACT,26,8,Am inyo rana a tao do Yotay am ikongo nyo ji nganoyngi ji Ama ta do to a mapeyvangon so nimawakwak rana tao.
ACT,26,9,"""No kakwa pa am abo ji ko peyvazaya a izakat ko so tao a omamizing so nanao ni Yeso a tao do Nasale. "
ACT,26,10,Ori o mina vazay ko no keyyan ko pa do Yelosaleng. Nipya da yaken no panipanirsirngen no mapatanatanang so nakem da si Ama ta do to a omrakep so omanoyong ji Yeso a tao. No kapanzakat da jira am to ko myapya. 
ACT,26,11,Masangib ko sira a pakakasin do peyneynozyan da a kapanci ko nira omalalas ji Yeso a iraralay da. So nikakdeng ko a macioya jira. Tomakatakaw kangay ko do teyhesa ka ili a mapakakasi sira.
ACT,26,12,"""Ipisa nipya da yaken no panipanirsirngen no mapatanatanang so nakem da si Ama ta do to a mangay do Tamaseke. "
ACT,26,13,Amyan ko do rarahan do peyignan no araw am to ko makacita so maniray apo do teyngato a mazngazngang pa kano araw a komowap jyaken a kano kararay ko. 
ACT,26,14,"So nikamimin namen a nimavazakwang do teyrahem a nimakowap. Meyratateng am makamizing ko so ciring no Sipolay a tao. Maniring jyaken am, 'Sawlo, Sawlo, ikongo yamo pakakasyan jyaken. Jyabo o kapakaharag mo jyaken a. Ta rakorako o oyowyat ko a ka nimo.' "
ACT,26,15,"Maniring ko jya am, 'Mo Panirsirngen, sino ka.' Maniring am, 'Yaken rana am si Yeso ko a mo pakakasin. "
ACT,26,16,Peyvangon rana a kapeylimwang mo nyaken a nimapacita jimo. Ta yaken rana am yako nipamnekan imo a mahap so vazay ko. So peylimwangan mo no meypanam pa vazay a itoro ko jimo. 
ACT,26,17,"Ko tovoin imo a meylimwang nyaken do tao do Yotay a kano beken a tao do Yotay. No si myan so omraherahet jimo am cyaha, ta apzatan ko imo. "
ACT,26,18,"Ko tovoin imo a omiwang do mata da kapakacita da rana so kazngangan a komaro do vazay ni Satan a omanoyong rana ji Ama ta do to. So ikanoyong da rana mavonas so raraten a macikaop do amraralay nyaken a tao,' kwan na yaken ni Yeso."
ACT,26,19,"""Am ori mo Aglipa a panirsirngen, o ko to mangozai do yana nipanci jyaken ni Yeso no kapakacita ko sya. "
ACT,26,20,"Nimanma na do Tamaseke a kado Yelosaleng o nyangayan ko a kangay ko na do peycyeylilyan na do Yotay a kado peyilyan da no beken a tao do Yotay amvavaga jira a komaro do peyraratenan da a somazap si Ama ta do to a mapacita rana no apiya icicirawat da, do kanoyong da rana nimamlis. "
ACT,26,21,"Ikongo do nimangnanao ko do beken a tao do Yotay, am ori o nirakpan da jyaken no tao do Yotay do rako a panaralayan a vovwan a zakaten. "
ACT,26,22,Yato ngai sicyaraw eya o na nisidongan jyaken ni Ama ta do to a meylimwang no ciriciring na do meynakem a tao a kano ipangoyongoyod da tao. O nipeylimwang ko am meyyangay a kano nipeylimwang ni Moyse a kano panoyonoywan na so ciring ni Ama ta do to no kakwa. 
ACT,26,23,"Ta o nipeylimwang da da Moyse am manoyong keyyan no alalaw ni Kizisto a wakwaken da. So ika iya na no ney manma na a nimirwa a mavyay. Ta iya o mapatazadang jyaten a tao do Yotay a kano beken a tao do Yotay."""
ACT,26,24,"Ji na pa teyka ni Pawlo o ciring na am to na amizing si Veyseto a amlololos. Maniring am, ""Ka zomyak eya an? Ta yateywara rana o mo naknakmen a vazay."" "
ACT,26,25,"Maniring si Pawlo am, ""Ko ikamo imo mo Veyseto panirsirngen am jyabo ko kazyak a. Yamanoyong saon o ciring ko ang."" "
ACT,26,26,"Maniring si Pawlo ji Aglipa am, ""Mo katenngan o akman sang a vazay. Am ori o ko jyamogawi a yamapatwaw sya jimo. Ta o akman rana sya a vazay am abo makatayo sya. "
ACT,26,27,"Mo Aglipa a panirsirngen, mo anoyngan o ciring da no panoyonoywan na so ciring ni Ama ta do to no kakwa pa? Ko katenngan mo kanoyong jya."" "
ACT,26,28,"Maniring si Aglipa ji Pawlo am, ""Mo panopen yaken a yaomanoyong ji Kizisto?"" "
ACT,26,29,"Maniring si Pawlo ji Aglipa am, ""Tana mahay rana am to ko meynozyan nimo a kano aro a mangamizing a tao do jya a kamimin nyo rana akman jyaken a omanoyong jya. Am ji nyo nginara yaken a da aptengen!"""
ACT,26,30,Mamizing na ni Aglipa kani Veyseto a kano meyngaran so Peynici a mavakes a kano aro a tao a mangamizing am mina to sira meytatanek a makowbot do pantaw. 
ACT,26,31,"Amyan rana sira do pantaw am maniring sira do kadwan jira am, ""Ikongo peypeypangayan no kato tamtengan sya, kato ta wakwakan sya."" "
ACT,26,32,"Maniring si Aglipa ji Veyseto am, ""No ji na nipanci no tao eya o kangay na ji Kaysa a panirsirngen no Loma am jyabo o kaji ta mapasawayan sya."""
ACT,27,1,"Ikongo do nipamnekan da no panipanirsirngen o kangay da ni Pawlo do Itadi, am ori o nitorwan da ni Pawlo a kano aro a nipteng da do mimong no itaysang no Loma a meyngaran si Sodian. "
ACT,27,2,So nisakay namen do avang a nimapo do Atamityan a mangay do Yasiya a pongso. Nimacihza jyamen si Aditako a tao do Tesalonicya. O ili rana am macinapnap do Maciton. 
ACT,27,3,"Ikadwa na araw am makaranes namen do Siton. Ikongo do ikaglaw na si Pawlo ni Sodian, am ori o nipya na sya makarala a komala so kagagan na. "
ACT,27,4,Karwan namen do Siton am izasen na yamen no rako a pagpag. Am ori o ninanad namen a mangay a macimazeveng so avang namen do Saypolose a pongso. 
ACT,27,5,Peyhavasan namen o ili do Cidicya kado Pangveydiya am makaranes namen do Mila a ili a macinapnap do Dicya. 
ACT,27,6,Makaranes namen dang am macita ni Sodian o asa ka avang apo do Adisanta a meypangay do Itadi. Karahan am ipanci na yamen a somakay do avang ang.
ACT,27,7,"O avang rana ori am tey mapakeh a somongay. Am ori o nikahay namen a makaranes do Kenito, ta ji namen a sangoz o pagpag. Am ori o mina to namen meyhavasi do Kedite a pongso a to namen paninida o avang do kehtengan na. Mownay am makaranes namen rana do kananayan do Samoni. "
ACT,27,8,"Pandan namen rana nimapaninid so avang namen, do kaji namen makasangozan sya. Mownay am makaranes namen do ngaranan da Tey yapya a minato. O minato rana am macinapnap do Lasiya ili."
ACT,27,9,"Makaranes namen rana dang am ilawden na. Am ori o nikainin namen. Maniring rana si Pawlo do aro a tao no avang am, "
ACT,27,10,"""Manga keypong, ko citahen o palanginan am manginanawa ta no si meypangay ta. Jyabo kaji na kavan no avang ta. Ji na zyodan o aro a warawara do avang eya."" "
ACT,27,11,Am o mimong no itaysang a tao am apyapyahen na pa o kamizing na so mapasongay so avang a kano mapeyyavang sya. Ji na ngamiznga o ciring ni Pawlo. 
ACT,27,12,"No ahemyan am masakboz na o minato ang. Am ori o to da lovoci no tao no avang a manci no kapasongay so avang, ta tey kakza da o kapakaranes da do Venici do Kedite a pongso. Ta tey meymatek o minato do dang a nanalan da so kapiya rana no kakawan."
ACT,27,13,No kano nang am nimehteng pa. Am ori o ningingitan namen so ipanenbong namen a mangay rana. Am to namen paninida o avang namen do Kedite a pongso. 
ACT,27,14,So nikakeykai na nisangsang na. 
ACT,27,15,Karahan am sibsiblakan na o avang namen. Ori o ji namen makasangozi sya. So to namen panowji rana sya. 
ACT,27,16,"Ikongo do nimacimazeveng namen do asa ka mahataw a ngaranan da so Kawtaw, ori o nikapya namen rana a mapasakay so tataloran. Karahan am pakedkeden namen rana do avang. "
ACT,27,17,"Mateyka namen rana pakedkeden o tataloran am imatkan namen no ovid o avang namen. Ta ihawa namen a makava. Ikongo do ikanyahey namen o avang a mangay somahag do kananayan do Siarti, am ori o nipakarwan namen so rako a vilad namen, kato namen rana macyocyozayan do angayan na nyamen no pagpag. "
ACT,27,18,"Ikongo do ji na heman no kakawan, am ori o to namen rana meywalici no karwan no warawara do avang do ikadwa na araw. "
ACT,27,19,Ikatlo na araw am ji na pa ngehtengan. Am meywasik namen pa dang so maoran no avang ikarehmet na. 
ACT,27,20,"Nimownay namen a jya nimakacita so araw a kano mata no hanit, do kaji na ablisan no hangin. Am ori o to namen rana macirierisi."
ACT,27,21,"Ikongo do tey mownay namen a jya nimangakaday, am ori o nipeytatanek ni Pawlo. Maniring am, ""Kokay kamo. No nyamizing nyo o ciring ko asyo do kaji ta pasongayan sya do Kedite a pongso am jyabo ta mina kakman sya yamakavakava so avang a. "
ACT,27,22,Am ko ipanci pa jinyo am ji kamo anyahey. Ta apya tamo. Am o avang ta ya am todabo rana makavakava. 
ACT,27,23,"Ta si Ama ta do to rana a yako iraralay am nimanovoy so tinsi na no kamahep a yamanci nya jyaken. Yamaniring jyaken am, "
ACT,27,24,"'Mo Pawlo, ji ka onib. Ta manoyong o kangay mo do tangain na ni Kaysa. Ta na rana nimamizing ni Ama ta do to o inozi mo. So ikamimin nyo a apzatan na so kataotao do avang eya.' Ori o ciring na jyaken no tinsi. "
ACT,27,25,"Am ori o ji nyo anyahei, manga keypong an. Ta ko anoyngan si Ama ta do to a mangononong do ciring na jyaken. "
ACT,27,26,"Cyaha, ta amyan so asa ka likta pongso a kazadawan ta."""
ACT,27,27,Ikapat na so icyarwa (14) no araraw no niyan namen do karakwan no awa am to na rana pavyota yamen do meyngaran so Yatediya awa. Avak no ahep am ipanci da no tao no avang o kasngen namen rana do pamsan na. 
ACT,27,28,Paliwaten da o ovid a iktokto da do kararahem no awa am to ngyan so ikasi kapat na (40) anet no kararahem na. Ipirwa da aktoktwan am to ngyan so ikasi katlo na (30) anet. 
ACT,27,29,"Ikongo do ikanyahey da kasahag no avang, am ori o nipakasan da so apat a ka ipanenbong namen do maoji a omapanala so karaw na. "
ACT,27,30,"Ikongo do meykagcigcin sira o tao no avang, am ori o nipagcinan da so tataloran da. Am o karwan da am mangay sira do morong na akmey mapagcin so ipanenbong. "
ACT,27,31,"Am maniring si Pawlo do mimong no itaysang a kano macilolo jya itaysang am, ""No si somaway sira ito am jyabo kavyay ta."" "
ACT,27,32,Am ori o nikteban da sya no itaysang so ovid no tataloran a kahatahataw na meyparai do avang ang.
ACT,27,33,"Meyzengazengang rana am ipanci na sira ni Pawlo a koman. Maniring jira am, ""Kamo kapat rana so icyarwa so araraw a yajya nimangakaday do nyo kalaw. "
ACT,27,34,"Sijya kamo rana, ta koman ta na. Ta ori o iyan no oyowyat nyo. Cyaha, ta apya ta."" "
ACT,27,35,Teyka na o ciring na am mangap si Pawlo so myanpaw a kasaray na nya ji Ama ta do to do tangain da kakcikcil na sya kanen. 
ACT,27,36,So ji da na mogawi a koman rana. 
ACT,27,37,Yamen rana nimaoran do avang a tao am namen nanem so ikakawaowan so ikakatlwan na poo (276). 
ACT,27,38,"Teyka namen rana koman am pipowa da rana o nimavezed a mogi, ta ihepaw da do avang."
ACT,27,39,Penzak rana am ji da singkaji no tao no avang o pongso am macita da o kananayan. Ikakza da o kangay da mapanbong so avang da do dang. 
ACT,27,40,Karahan am akteben da o ovid no panenbong da kowvay da so ovid a iktan no savilak a kangingit da so vilad do morong na kapavyot na so avang do pasalan. 
ACT,27,41,Karahan am mangay somahag o avang namen a kaji na rana makapeygonagonayan a kakavakava no maoji na sibsiblakan na no rako azda.
ACT,27,42,"Naknakmen da no itaysang o kazakat da so nipteng da tao, ta ihawa da sira meyyawawat a somaway. "
ACT,27,43,"Am o mimong no itaysang am ikarilaw na si Pawlo. So ji na nimyai sira amwakwak sira. Maniring rana do aro a aptengen da tao am, ""Inyo rana yamakeykeyyawat am peyyawat kamo na mangay do pamsan na."" "
ACT,27,44,O macikavang jira tao am amyan jira so mangap so tapi. Amyan jira so mangap so oraoran no avang a peyyawatan da. Am ori o nikamimin namen rana nimeyyawawat a mangay do pamsan na.
ACT,28,1,Makarala namen rana do pamsan na am katenngan namen rana o kapongpongso na a ngaranan da so Maarta. 
ACT,28,2,No kanang rana am macimoy a karekmeh na. Am apya sira dang o meyili a tao. Ta nitaotao da yamen a kapeydokdok da nyamen so apoy a panangdangan namen. 
ACT,28,3,"Pangain na ni Pawlo o nikpeh na kayo do panangdangan namen am makowbot o mavowaw, ta nikakwatan a kalavicin na do lima na a somongit sya. "
ACT,28,4,"Macita da no meyili dang a tao am maniring sira am, ""Yajya nimangap so tao ya. Tana yaji nimawakwak ya do karakwan no awa am oya rana na masapa a alalaw na, do na kapeyraraten."" "
ACT,28,5,Karahan am toktoken na rana ni Pawlo o mavowaw do apoy am abo o nipeyzazan na. 
ACT,28,6,"To da pananala no aro a tao o kalipad no lima na, kawakwak na am abo imeymonan da sya. Am ori o nipeyzokaban da nya. Maniring rana sira am, ""Ala tao do to ya?"""
ACT,28,7,Amyan dang so tao a macisngen so nihakawan a meyngaran si Popaydi a panirsirngen da. Macita na yamen am yangay na yamen do vahay da a taotawwen so katlo araw. 
ACT,28,8,No kanang am nimeyngen o velek na ni ama na ni Popaydi a kapeyingwat na pa sya. Mangay jya si Pawlo am paoptahen na o lima na do kataotao na a meynozi nya. Ori o nikapya na rana. 
ACT,28,9,Mamizing da o vazay ni Pawlo no tao do dang am meykayyai o meykeyngeyngen a tao. So ikamimin da apya rana a nipeynozi ni Pawlo. 
ACT,28,10,Nimacipinda no kanang o kanig da nyamen no tao. Karwan namen rana sira am aro o apzapzatan a nitoro da jyamen a paciralayan namen a mangay do asa ka avang.
ACT,28,11,Mavitos rana o katlo a vehan am mavang namen do asa ka avang apo do Yadisanta a nimanbong dang do karahet no kakawan do ahemyan. O avang rana ori am ngaranan da so Adwa ka tao do to. 
ACT,28,12,Makaranes rana o avang do Silako a ili am nimeywalam namen dang so katlo araw. 
ACT,28,13,Karwan namen dang am mangay namen rana do Leciang. Ikadwa na araw am somazawsaw. Am ori o nipavyotan na jyamen so kasaraw a kapakaranes namen rana do Potidi a ili. 
ACT,28,14,Makarahan am makasazi namen do dang so akma nameney kakteh do cinai. Nipeyseysan da yamen so kapito araw a kalam namen mangay rana do Loma. 
ACT,28,15,Mamizing da yamen no amyan do Loma akma nameney kakteh do cinai am mangay da tazapyahen yamen do rako a panazangan a ngaranan da a Yapio. O karwan da am nimangay sira do ngaranan da so Meykatlo a iseysanan a ili a tomazapya jyamen. Macita na sira ni Pawlo am isaray na ji Ama ta do to. Ta nikaitan o onowned na. 
ACT,28,16,Makaranes namen do Loma am apyahen da si Pawlo a kano amzat jya itaysang a meyvahay do asa ka vahay.
ACT,28,17,"Ikatlo na araw am lovoten na sira ni Pawlo o panipanirsirngen da no tao do Yotay. Maniring jira si Pawlo am, ""Manga kahakay, yaken rana am tana ko jya niraherahet o keylyan ta a yajya nimapasobna do iwawalam no ineynapo ta am da todey amtenga yaken do Yelosaleng a da kangay nyaken do panirsirngen no Loma a pacicin. "
ACT,28,18,No kapacici da jyaken am ji da kala o karatan ko a izakat da jyaken. Ori o naknakman da so kapasaway da jyaken. 
ACT,28,19,Am raten da no keylyan ta tao do Yotay. Am ori o to ko na manci nya so kangay ko do tangain ni Kaysa. Am yabwata o yasa ka ciring a ko iraherahet so keylyan ta tao do Yotay. 
ACT,28,20,"Am ori o ko kakzeban jinyo a yapacisirsirngan. Ta o da nivaodan jyaken am yaomagaz do ko kanoyong ji Yeso Kizisto a yarana mownay a da pananalahen no Isedi a tao."""
ACT,28,21,"Maniring sira ji Pawlo am, ""O akman rana sang a vazay mo am yabo namen nimahap a teygami apo do ili nyo a omagaz jimo. Yabwata do keylyan nyo o asa ka tao a nimapo do dang a yamraherahet jimo. "
ACT,28,22,"Am pancyan pala jyamen, ta namen katenngan inyo a yamraralay ni Yeso a da pacioyyan no aro a tao do peycyeylilyan na."""
ACT,28,23,Meyratateng am mamnek sira so kasaraw a ipeylovolovot da so tao a omamizing so ciring ni Pawlo. Marateng rana o araraw na am aro sira o tao a nimai a omamizing so ciring ni Pawlo. Meyratateng am papwen na ni Pawlo do penzak a kangay na nya do mahep a omononong do italamozong na ni Ama ta do to a mapanod sira. Meyratateng am vilangan na o iwawalam na ni Moyse a kano vakong da no panoyonoywan na ciring ni Ama ta do to no kakwa a mapanop sira a omanoyong ji Yeso. 
ACT,28,24,O nipanci na ciriciring am amyan so tao a niomanoyong jya. Amyan so ji nganoyong jya. 
ACT,28,25,"So ipeytaretarek no nakenakem da. Am ori o to da na meysyasyai. No kaji da pa meysyasyayan am maniring si Pawlo jira am, ""Manoyong o nipanci no Seyzi do ineynapo ta a nivatvatkan ni Isayya a panoyonoywan na so ciring ni Ama ta do to. "
ACT,28,26,"Maniring si Isayya am, 'Mey mo ipanci do aro a tao an. Manoyong o kamizing nyo sya am ji nyo a tenngi. Macita nyo am ji nyo a pengkad."
ACT,28,27,"Ta tey masalit o onowned da no tao eya. O cicilwan da am yakacilcilan. O mata da am yameyreket. Ta no sira macipayok so onowned am makacita o mata da. Makamizing o cicilwan da. Makazazap da no onowned a kapeysinaoli da rana jyaken. Ta ori o ipatazadang ko sira do teyngato.'"""
ACT,28,28,"Maniring pa si Pawlo am, ""Inyo rana am anoyngan nyo si Ama ta do to a yarana mapatazadang so beken a tao do Yotay no ciriciring na, do da kapeyhanhan nya."" "
ACT,28,29,[Teyka na o ciring ni Pawlo am to sira na meycyangangay o tao do Yotay. So nikapanes da a somkad do kadwan jira.]
ACT,28,30,"Mina kadwa kawan si Pawlo a nimeyvahay do nivood na vahay a kasaray na a tomaotao so mey manangangay nya tao, "
ACT,28,31,a kapangnanao na no italamozong na ni Ama ta do to a kano omagaz ji Yeso Kizisto a Panirsirngen ta. So ikabo no ikamogaw na. So ikabo rana no itaysang a omza sya a meylimwang no ciriciring na ni Ama ta do to.
ROM,1,1,Yaken rana am si Pawlo ko a lamlamsoy ni Yeso Kizisto. Na nipamnekan yaken ni Yeso Kizisto a amlivolivon no Mapasaray a Ciriciring na ni Ama ta do to. 
ROM,1,2-3,O Mapasaray a Ciriciring na ni Ama ta do to am nipatwaw da no panoyonoywan na so ciring na do nivatvatkan da Seysyo no kakwa pa a omagaz do Anak na si Yeso Kizisto a Panirsirngen ta. No hapen do itetngehan ta do tao am iya o sivovoong na ni Tawey. 
ROM,1,4,No hapen do ka Tao do to na am iya o nipeyvangon na ni Ama ta do to a nimapo do heseb na. So ikanoyong na Anak na ni Ama ta do to. 
ROM,1,5,"Am ori o ko pangozayan do ngaran na a yamahap so vazay na yamapanop so tao a yaomanoyong ji Yeso Kizisto do peycyamahamahatawan na, "
ROM,1,6,a pacizanodan nyo a tao do Loma a yana nipamnekan ni Ama ta do to a italamozong na ni Yeso Kizisto.
ROM,1,7,Am ori o yako peyteygamyan ninyo a na tey karilaw ni Ama ta do to a tao do Loma a yamanoyong a na italamozong ni Ama ta do to. Inaoy si itoro na o pangangarilawan na kano ikapiya no onowned nyo ni Ama ta do to a kani Yeso Kizisto a Panirsirngen ta.
ROM,1,8,"Ney manma na am ko isaray ji Ama ta do to si Yeso Kizisto, ta o nyo peyhanhanan nya am yada rana peyrengarengayan no tao do peycyamahamahatawan na. "
ROM,1,9,"Na katenngan ni Ama ta do to o ko kasangib a yameynozi ninyo, do yako ikowyat a yamahap so vazay na yameylimwang no Mapasaray a Ciriciring no Anak na. "
ROM,1,10,Ko jimtad a yameynozi ji Ama ta do to do kapeypalanginan na nyaken. So yangay ko jinyo do dang. 
ROM,1,11,"Inaoy si macita ko inyo a kananao ko jinyo a kowyat nyo na meyhanhan ni Ama ta do to, do kasidong na jinyo no Seyzi. "
ROM,1,12,Ala apyapya o kapanci ko no kapasipayyait ta so onowned ji Ama ta do to.
ROM,1,13,"Yako masangib a yamnakenakem so yako kangay jinyo manga kakteh. Am na katey aro no yamzazat jyaken. Am ori o ko jyangai jinyo do dang. Ta ko ikakza inyo a nanawen a kapeyparo da no tao a omanoyong ji Yeso Kizisto do dang, akman so niomanod a beken a tao do Yotay no keyyan ko pa do ili da no beken a tao do Yotay. "
ROM,1,14,Tana ko macizavoz do meykataretarek a tao am meyyangangay sira ori a yako sidongen no Ciriciring na ni Ama ta do to. 
ROM,1,15,Am ori o ko ikakman sang a yamakza no kapeylimwang no Mapasaray a Ciriciring na ni Ama ta do to jinyo a yameyili do Loma a tao.
ROM,1,16,Ko ipeyhanhan o Mapasaray a Ciriciring na ni Ama ta do to. Ta ori rana am oyowyat na ni Ama ta do to a omahap so omanoyong jya tao do kapyapyan. Oya rana am manmanma a nipeylimwang do tao do Yotay a kapacitonton da no beken a tao do Yotay. 
ROM,1,17,"Ta o Mapasaray a Ciriciring na ni Ama ta do to o ipakateneng ta do kabnek na jyaten ni Ama ta do to a abo so raraten do tangain na. O yapwan na no nya am amyapo do kapeyhanhan ta nya. Ta maniring do Seysyo am, ""O tao rana a abneken na ni Ama ta do to a abo so raraten do tangain na am mahap da o to meyyonong a ikavyay no pahad da."""
ROM,1,18,Nipaziman na rana ni Ama ta do to o rako a oyaoyyan na no meyraraten a tao a kano ji raralay nya tao. O raraten no tao am ori o yambonbon do yamanoyong a nanao na ni Ama ta do to. 
ROM,1,19,"Pasingsingtan na sira ni Ama ta do to, ta nipaziman na rana ni Ama ta do to o vazay na do tangain da. So da ipakateneng rana jya. "
ROM,1,20,Yajyacita si Ama ta do to. Am nimakalapo no kamamaog na so karawan o kaji na ablisan no ka Tao do to na. Ta apo do nyamamaog na o ipakateneng jya Tao do to arako so oyowyat. So ikabo no tao a omalalas jya. 
ROM,1,21,"Am tana da katenngan si Ama ta do to am da ji raralayan, da ji narayan o aryarilaw na sira. So da icyakmey yamavota so onowned a yaji makateneng ji Ama ta do to. "
ROM,1,22,"Sira mapakateneteneng. Am jyakman sang, ta yabwata da katatenngan. "
ROM,1,23,Da ji raralayan o yato meyyonong a Tao do to. Da iraralay o da nipariparing a yakmey taotao a kano meyyasasalap a kano omalalam a kano makakaday a nipariparing da.
ROM,1,24,Am ori o to na rana macyozai ni Ama ta do to do onowned da a mapeyvazay so macimasesnek a raraten da. 
ROM,1,25,"Da peymakarwan o manoyong a nanao na ni Ama ta do to a da kahap so malas a nanao amraralay no masaod no karawan a nyamamaog na ni Ama ta do to, a ji raralay no manoyong a Tao do to a nimangamamaog so makakaday. So ika si Ama ta do to na no to meyyonong a iraralay ta. Amin."
ROM,1,26,O akman sang a vazay da am to na macipanadngi ni Ama ta do to o onowned da a somagpyan. Ta o mavakes rana am mangzakza sira so kehngehngay da no kolit. 
ROM,1,27,"Sira akman sang o mahakay, ta da jyakzan o kapacitovong da do mavakes, ta ikeykakza da pa o kapacitovong da do icyamahakay da. Am ori o ipeydedna na jira no peyoyaoyyan na ni Ama ta do to a ingingnen no kataotao da."
ROM,1,28,Ji da ranakzan no tao o manoyong a nanao na ni Ama ta do to. Am ori o to na rana macipanadngi do onowned da a meyparahet a mapeyvazay so makararahet a vazay. 
ROM,1,29,"Yamakakaday o raraten do onowned da akman so mangagom, manginanahet, manwakwak so tao, mapatongtonggal, mangalalas a kano mangamaog no tao so ciring. "
ROM,1,30,Sira macitamtamwad. Da pacioyyan si Ama ta do to. Da pasnesneken o kadwan jira. Da pazwain o kataotao da. Sira manrahet so aktokto a yameyraraten. Da jyaglawan o inyapwan da. 
ROM,1,31,Sya akmey yabo so nakenakem. Da alalasan o mina ciring da. Yabo pangangarilawan da. 
ROM,1,32,"Tana katenngan da si Ama ta do to a amwoya no akman so sang a vazay am da jyamamman, ta da ikeykavevek a yamanara so tao a akman sira so vazay."
ROM,2,1-2,Yata katenngan o kanoyong na no oyaoyyan na ni Ama ta do to no akman so sang a tao. Am no si manamwad ka so tao am raraten mo ori. Ta o peyraratenan mo so sang am mo ipanci o kataotao mo a abo so karatan. 
ROM,2,3,O nyo raten a vazay da no tao am ori o nyo peyvazain. Am makatayo ka do peykapyapinpinan na rana so tao ni Ama ta do to? 
ROM,2,4,"Manngwa, mo jyatenngi o pangangarilawan na ni Ama ta do to a yameypalanginan nimo a yamamlis? Am yamo kato nazibwan no rako a pangangasyan na yamvonas so raraten mo, do yana kakzeb jimo a yamamlis so onowned. "
ROM,2,5,Am yamo kakmey mavota so onowned a yaji mamlis. Am no si marateng rana o araraw na no peyoyaoyyan na ni Ama ta do to am jyabo kaji nakdekdengan pa no ipasingsingkad na jimo no ji mapeycyakaban so tao a Tao do to a. 
ROM,2,6,Ta si Ama ta do to rana am to na palololwa do vazay no tao o itoro na jira.
ROM,2,7,Yamyan so tao a yajimtad no da kapanidong so tao a yakomala so azwazway na ni Ama ta do to a kano to meyyonong a ikavyay no pahad da. O akman rana sang a tao am itoro na jira ni Ama ta do to o to meyyonong a ikavyay no pahad da do teyngato. 
ROM,2,8,Am o yatomaosya so manoyong a nanao na ni Ama ta do to a yaomonot do malas a vazay da am meydedna jira o peyoyaoyyan na ni Ama ta do to. 
ROM,2,9,O yameyraraten rana tao am tana tao do Yotay a tana beken a tao do Yotay am abo jira o makaliklik so alalaw da. 
ROM,2,10,Am o manidong a tao am tana tao do Yotay a tana beken a tao do Yotay am ipanta na sira so azwazway da kano ikeynakem da kano ikapiya no onowned da. 
ROM,2,11,Ta si Ama ta do to rana am ji mapeykakaban so tao.
ROM,2,12,"O iwawalam na ni Ama ta do to a nitaid na ji Moyse am abo ori do beken a tao do Yotay a pangozayan da. O raraten da am ori oyyan na nira ni Ama ta do to, ta amyan so ipakateneng da do apya kano marahet. Am o tao do Yotay am ori o yanan no nitaid na a ciriciring na. So pangozayan na ni Ama ta do to do iwawalam na amwoya nira no meyraraten sira. "
ROM,2,13,Beken a omamizing sya o abneken na ni Ama ta do to abo so raraten do tangain na. Ta o mangozay do iwawalam na a peyvazain o abneken na abo so raraten do tangain na.
ROM,2,14,O beken a tao do Yotay am ji da tenngi o iwawalam na ni Ama ta do to a nivatvatkan ni Moyse. Am amyan so pangozayan da do onowned da. So ipakateneng da do apya kano marahet. So icyakma ney to ngyan no iwawalam na ni Ama ta do to do onowned da no beken a tao do Yotay. 
ROM,2,15,O apya icicirawat da am yongkad na ori no keyyan na do onowned da no iwawalam na ni Ama ta do to. Ta katenngan da o apya kano marahet a nakenakem da. 
ROM,2,16,O yako ipeylimwang a Mapasaray a Ciriciring na ni Ama ta do to am no si marateng rana o yai ni Yeso Kizisto a mapeykapyapinpinan so tao am patwawen na rana o makakaday a taywen no tao do onowned da.
ROM,2,17,Inyo rana a tao do Yotay am nyo ipakazwazway o iwawalam na ni Moyse a kano mina kapamnekan na jinyo ni Ama ta do to amraralay nya. 
ROM,2,18,"Nyo katenngan o apya kano marahet, ta yamyan jinyo o iwawalam na ni Ama ta do to. "
ROM,2,19,Yanyo ipanci o yanyo kapangonong no mavota tao a yamangay do kazngangan. 
ROM,2,20,"Nyo ipanci o kataotao nyo a makananao so jyateneng a tao. Nyo kapanci no kataotao nyo a mapamizing so avayo pa amraralay ni Ama ta do to a tao do yanyo kapakateneng do manoyong a nanao, a yamangozay do iwawalam na ni Moyse. "
ROM,2,21,"Nyo nanawen o aro a tao. Am ikongo yanyo ji makananaoi so kataotao nyo. No kamo maniring am, ""Ji kamo manakaw,"" am kamo manakaw. "
ROM,2,22,"No kamo maniring am, ""Ji mangzakza so icyatatao,"" am nyo ikakman sang. Nyo ikaoya o yamanaralay so malas a da iraralay. Am ikongo yanyo ipanakaw do panaralayan da. "
ROM,2,23,Nyo ipakazwazway o na keyyan jinyo no iwawalam na ni Ama ta do to. Am nyo ji peyvazaya. Am ori o na pacikatamwadan jinyo ni Ama ta do to. 
ROM,2,24,"Ta maniring do Seysyo am, ""Inyo a tao do Yotay o na yapwan no da kakolala so ngaran na ni Ama ta do to no beken a tao do Yotay."""
ROM,2,25,No kamo manoyong a yamahap so iwawalam na ni Ama ta do to am manoyong o keyyan no peypeypangayan no kayongkad do kataotao nyo. Am si ji nyo ngapa o iwawalam na am abwata peypeypangayan no kayongkad nyo do kataotao nyo.
ROM,2,26,Tana ji da yongkaji no beken a tao do Yotay o kataotao da am no ahapen da o iwawalam na ni Ama ta do to am jyabo kaji na pazanodan sira do nimyongkad do kataotao da a tao ni Ama ta do to a avyain na. 
ROM,2,27,So ikanoyong na a meydedna jinyo a tao do Yotay no peyoyaoyyan na ni Ama ta do to. Ta tana myan jinyo so nivatvatkan ni Moyse a iwawalam na ni Ama ta do to a amyongkad do kataotao nyo am nyo ji mangononongi o iwawalam na a peyvazain. Tana da ji yongkaji o kataotao da no beken a tao do Yotay am da pangononongan o iwawalam na ni Ama ta do to.
ROM,2,28,"Am sino manoyong a tao do Yotay a italamozong na ni Ama ta do to. Manngwa, nimyongkad do kataotao da? Beken a ori, ta o omanoyong jya tao am ori o italamozong na. "
ROM,2,29,"O manoyong a tao do Yotay am mamlis so onowned a omanoyong ji Ama ta do to. Ta ori rana am vazay na ori no Seyzi na ni Ama ta do to. So ikabeken a kahap so iwawalam na ni Ama ta do to a nitaid na ji Moyse. O mahap na azwazway no nimamlis so onowned a tao am beken a apo do tao, ta apo ji Ama ta do to."
ROM,3,1,No manoyong kakman na sang am ikongo peypeypangayan no ka tao do Yotay da kano kayongkad da do kataotao da. 
ROM,3,2,Yaro peypeypangayan no nang. O ney manma na am na nitoro jira ni Ama ta do to o ciriciring na. 
ROM,3,3,"Tana yamyan jira so yatatasa yaji nganoyong do ciriciring na am cinakongo na. Manngwa, ablisen na pa o nakenakem na ni Ama ta do to? "
ROM,3,4,"Jyabo kakman na sang a. Tana todamimin o tao a mangalalas am jyabo kapangalalas na ni Ama ta do to a. Akman so ciring na do Seysyo. Ta maniring am, ""No mehtaw o ciring mo am yamo pangononongan an. No kapacici da jimo am ji ka nikapatawan."""
ROM,3,5,"Ala yamyan so tao a manci no, ""Apya o keyyan no raraten ta. Ta o raraten ta am ipakateneng da no tao ji Ama ta do to a ji meyraraten a kazwazway da sya. So ikalas na ni Ama ta do to a mapasingsingkad jyaten."" "
ROM,3,6,Beken a akman sang an. Ta no si malas o kapasingsingkad na jyaten ni Ama ta do to am makongo so wanjin a mapeykapyapinpin so tao do karawan.
ROM,3,7,"Ala yamyan pa so tao a yamanci no, ""Si malas o ciring ko am jyabo kaji da makatenngan jya no tao si Ama ta do to a yajyalas so ciring a. No akman sang am ikongo pasingsingkadan na jyaken ni Ama ta do to."" "
ROM,3,8,"""Ikongo ta jyangai a meyraraten a kapeypapya ta nya."" So da iyan no tao a yamanci no kapeyciring ko so sang, do da karaherahet jyaken. So ikanoyong da no akman sang a tao a peydednan na no oyaoyyan na ni Ama ta do to."
ROM,3,9,"Manngwa, namen apyapya pa tao do Yotay a kano karwan no tao do tangain na ni Ama ta do to? Jyabo kakman na sang a. Nipanci ko na o tao do Yotay a kano beken a tao do Yotay a yameyyangay a yameysaod pa so raraten. "
ROM,3,10,"Akman so ipanci na do Seysyo. Ta maniring am, ""Abwata o yasa ka tao abo so raraten."
ROM,3,11,Abwata o yasa ka tao a yamakateneng ji Ama ta do to. Yabo o yasa ka tao a yamakza no na kararalay ni Ama ta do to.
ROM,3,12,Yamamimin o tao a yamlikod ji Ama ta do to a yamangay do da peyraratenan. Yabo o yasa ka tao a apya so nakenakem.
ROM,3,13,O ciriciring da am ikarahet no tao. Sya mangononong so yamalas. So na icyakmey mavowaw no ciriciring da a tey manginanawa.
ROM,3,14,Ta mamimin a ipangangavay o ciriciring da.
ROM,3,15,No meyoyaoya sira am panwakwakan da rana so tao.
ROM,3,16,O angayan da nira ori am abo o ji da peyrarehta tao.
ROM,3,17,Ji da tenngi o kapya no onowned da do icyatatao da.
ROM,3,18,"Ji da anyaheyan o peyoyaoyyan na ni Ama ta do to."""
ROM,3,19,O iwawalam na ni Moyse am itoro na ni Ama ta do to do tao do Yotay a pangozayan da. So ikabo no tao do karawan a omalalas do raraten da do tangain na ni Ama ta do to. 
ROM,3,20,Abo asa ka tao a mangozay do iwawalam na ni Moyse a manoyong a manci no kabo no raraten na do tangain na ni Ama ta do to. Ta o iwawalam na ni Moyse am kapanidong na so tao a makateneng do raraten da.
ROM,3,21,"Sicyaikwaya am na rana nipananao jyaten o na kabnek jyaten ni Ama ta do to a abo so raraten do tangain na. Ori rana am beken a iwawalam na ni Moyse, ta monganay do kapeyhanhan ni Yeso Kizisto akman so mina ciring da no panoyonoywan na so ciring ni Ama ta do to. "
ROM,3,22,Si ipeyhanhan ta si Yeso Kizisto am abneken na rana yaten ni Ama ta do to a abo so raraten do tangain na. So ipeyyangangay na no nang a itoro na do meyhanhan nya tao. 
ROM,3,23,Ta tanyo mamimin a yameyraraten a yaji makanet so nakenakem do tangain na ni Ama ta do to. 
ROM,3,24,So na nitovoyan si Yeso Kizisto a yasomidong jyaten a komaro do raraten ta do na karilaw nyaten. So ikanoyong ta na abo so raraten do tangain na ni Ama ta do to. 
ROM,3,25,Nitovoy na si Yeso Kizisto a mangay mawakwak no raraten ta. So ikanoyong no meyhanhan nya tao a mavonas rana so raraten. O ikakman na sang ni Ama ta do to am ipacita na o kaji na alasan a mapeykapyapinpin so tao. Ta o pangangasyan na am ori o ji na rana mapasingsingkaji do meyhanhan nya tao no kakwa. 
ROM,3,26,Am sicyaikwa rana ya am na nyahap ni Yeso Kizisto o raraten no tao. So ikanoyong da no meyhanhan nya tao a mavonas rana so raraten ji Ama ta do to a kabnek na sira a abo so raraten do tangain na. Ori na ikatey yapya no na ahahapan sya ni Ama ta do to.
ROM,3,27,Am ikongo ipakazwazway ta. Jyabo a. O ko pancyan no nang am beken a ta kahap so iwawalam na ni Moyse o yata ikapya do tangain na ni Ama ta do to. Ta yaomagaz do yata kapeyhanhan ni Yeso Kizisto. 
ROM,3,28,O ikabo no raraten no tao do tangain ni Ama ta do to am meykasaha. Ori rana am ipeyhanhan si Yeso Kizisto. So ikabeken a kahap ta so iwawalam na ni Moyse. 
ROM,3,29,Jyabo ka tao do Yotay no mapeytao do to si Ama ta do to a. Ta Tao do to da no beken a tao do Yotay. So na ikanoyong no nang. 
ROM,3,30,"Yasa si Ama ta do to. O ikapya namen a tao do Yotay do tangain na am akman sang, ta inyo rana beken a tao do Yotay am no si anoyngan nyo si Ama ta do to am akman kamo sang a vonasen na so raraten. "
ROM,3,31,"No akman sang am manngwa, todabo rana o oyowyat na no iwawalam na ni Moyse? Jyabo kakman na sang a. Ta o manoyong a meyhanhan ni Yeso Kizisto a tao am ori o ipanci a manoyong a mangononong do iwawalam na ni Moyse."
ROM,4,1,Naknakmen ta pala si Apolahan a manoyong a ineynapo namen a tao do Yotay. 
ROM,4,2,No si monganay do apya icicirawat na o abnekan na sya abo so raraten do tangain na ni Ama ta do to am manoyong kapakazwazway na nya. Am ji na mapazwayan do tangain na ni Ama ta do to. 
ROM,4,3,"Ta maniring do Seysyo am, ""Na anoyngan si Ama ta do to ni Apolahan. Ori nibnekan na sya ni Ama ta do to do a abo so raraten do tangain na."""
ROM,4,4,"O meyvazay a tao am manoyong o kapeynizpi sira. Am o nizpi da am beken a karilawan na nira no mapeyvazay sira, ta nizpi da do kapeyvazay da. "
ROM,4,5,Am o nakenakem na jyaten ni Ama ta do to am beken a akman sang. Ta o meyhanhan nya tao am beken a monganay do kapya no icicirawat na. Ta o abnekan na sya abo so raraten ni Ama ta do to am monganay do kapeyhanhan na nya. 
ROM,4,6,"O akman rana sang a tao am tey yapya an, ta ji monganay do apya icicirawat na o yana vonasan so raraten na. Ori o akman so nipanci ni Tawey. Maniring am, "
ROM,4,7,"""O nivonas na rana so raraten ni Ama ta do to a tao am manoyong sira tey yapya o akman sang a tao."
ROM,4,8,"O ji na rana naknakma ni Ama ta do to so raraten a tao am tey yapya o akman sang a tao."""
ROM,4,9,"O ipanci na ni Tawey a tey yapya a tao am manngwa, o nimyongkad do kataotao na o peycirngan na sya? Beken a ori an. Ta macyangay sira o jya nimyongkad do kataotao da. Ta maniring do Seysyo am, ""Na anoyngan si Ama ta do to ni Apolahan. Ori o nibnekan na sya ni Ama ta do to a abo so raraten."" "
ROM,4,10,Ikongo nikapwan no akman sang. No kaji da pa nimyongkadan ji Apolahan an? No kateyka na rana niyongkadan da. Jyabo kaji na nimyapwan no kaji da niyongkadan do kataotao na. 
ROM,4,11,"O peypeypangayan na no kayongkad da do kataotao na am nivonas na rana ni Ama ta do to o raraten na, ta nipeyhanhan na si Ama ta do to. Am ori nipancyan na nya abo rana so raraten. Ori o da abnekan si Apolahan a ama da no yameyhanhan ni Ama ta do to a tao. Tana ji da yongkaji o kataotao da am to na rana abneken sira abo so raraten do kapeyhanhan da ni Ama ta do to. "
ROM,4,12,"Akman sang, ta yada akmey ama no yarana niyongkadan do kataotao da tao. Am beken a yada kanimyongkad rana do kataotao da, ta yada inarahen pa si Apolahan a yameyhanhan ni Ama ta do to."
ROM,4,13,"O mina ciring na ni Ama ta do to ji Apolahan am itoro na o karawan ji Apolahan a kano sivosivovoong na. Am beken a kahap na ni Apolahan so iwawalam na ni Ama ta do to o peycirngan na sya, ta yamonganay do na kapeyhanhan ni Ama ta do to ni Apolahan. Ori nyabnekan na sya ni Ama ta do to abo so raraten do tangain na. "
ROM,4,14,"Ta no si azawen na yaten ni Ama ta do to do kahap ta so iwawalam na ni Moyse am manngwa, abo saon o peypeypangayan no kapeyhanhan ta ni Ama ta do to. So ikabo na saon no peypeypangayan no mina ciring na jyaten am. "
ROM,4,15,O iwawalam na ni Moyse o yapwan no peyoyaoya na ni Ama ta do to. Ta abo yasa ka tao a manoyong a makahap sya. No abo pangozayan a iwawalam am do wanjin o kapwan no raraten no tao.
ROM,4,16,O mina ciring na ni Ama ta do to so meyhanhan nya tao am to na palololwa do kapeyhanhan da nya. So ji na monganai do kapya no icicirawat ta. Ta o aryarilaw na ni Ama ta do to jyaten a sivosivovoong na ni Apolahan am ori o nipanci na a itoro na jyaten ni Ama ta do to. So ji ta mangozai do iwawalam na ni Moyse. Ta macyangay ta ji Apolahan a omanoyong ji Ama ta do to. Ta iya rana am akma tey ama a yameyhanhan ni Ama ta do to. 
ROM,4,17,"Ta maniring do Seysyo am, ""Ko abneken imo a ama da no tao do peycyamahamahatawan na."" So ipangononong na no ciring ni Ama ta do to. Ta o na anoyngan ni Apolahan a Tao do to am yamapeyvangon so nimawakwak a tao a nimangamamaog so karawan."
ROM,4,18,"Tana katenngan na o katey masalit na no keyyan no minapodpod jya do kararakeh na rana am na anoyngan o kapangononong na no mina ciring na jya ni Ama ta do to. Ta maniring si Ama ta do to jya am, ""Somaod ka so sivosivovoong."""
ROM,4,19,Toda ji makapoo (100) o kakawakawan na am naknakmen na rana o kararakeh na ni Apolahan. O mavakes na meyngaran si Salay am ji rana makapeytaodtod ori. Am ji na haywan ni Apolahan o kapeyhanhan na ni Ama ta do to. 
ROM,4,20,Tana akman sang am ji na haywan o kararalay na ni Ama ta do to. Ta ikowyowyat na meyhanhan ni Ama ta do to a omazwazway sya. 
ROM,4,21,Anoyngan na si Ama ta do to a mangononong do mina ciring na jya. 
ROM,4,22,Am ori o nibnekan na sya ni Ama ta do to si Apolahan a abo so raraten do tangain na do kapeyhanhan na nya.
ROM,4,23,Am beken a iyaha o peycirngan na so kabo no raraten na. 
ROM,4,24,"Ta akman sang o ciring na jyaten, do yata kanoyong ji Ama ta do to a nimirwa a omvyay si Yeso Kizisto a Panirsirngen ta. So icyakman ta sang a abneken na ni Ama ta do to a abo so raraten do tangain na. "
ROM,4,25,Nimawakwak si Yeso no raraten ta a kapirwa na rana mavyay. So ikanoyong ta na ipanci ni Ama ta do to abo so raraten do tangain na.
ROM,5,1,O na abnekan jyaten ni Ama ta do to a abo so raraten do tangain na am ta ipeyhanhan si Yeso Kizisto a Panirsirngen ta. So ikanoyong ta rana macikaop ji Ama ta do to. 
ROM,5,2,"O ta ikakman sang sicyaikwaya am pangangarilawan na ni Ama ta do to, do ta kapeyhanhan ni Kizisto. Am ori o ikasaray ta, ta katenngan ta o kahap na jyaten ni Ama ta do to do teyngato a macikasaray do azwazway na. "
ROM,5,3,Tana amyan so alalaw ta am masaray ta. Ta ori ipakateneng ta rana do ahapan ta sya no myan so alalaw ta. 
ROM,5,4,"Ta si myan rana so peyneynaran ta sya do alalaw ta am mowyat ta na so onowned a omnanala so itoro na jyaten ni Ama ta do to sarasaray ta, "
ROM,5,5,do kapeyhanhan ta ni Ama ta do to a mangononong do mina ciring na jyaten. Ta o Seyzi a nitoro na jyaten ni Ama ta do to am ori o yaomoyat do onowned ta a makateneng ta do pangangarilawan na ni Ama ta do to.
ROM,5,6,No kakwa pa am abo oyowyat ta a komaro do peyraratenan ta. Am kanimangozay na jya ni Kizisto do nipamnekan ni Ama ta do to a araraw a mangay mawakwak nyaten. 
ROM,5,7,Yabo o tao a mawakwak no icyatatao na. Am ala yamyan so mawakwak no apiya so ahahapan sya tao. 
ROM,5,8,"Am no kapeyraraten ta pa am nikawakwak na yaten ni Kizisto. Ori rana am yongkad na ori ni Ama ta do to, do na karilaw nyaten. "
ROM,5,9,No ta manoyong rana a yanimavonas so raraten no rala ni Yeso Kizisto am abneken na rana yaten ni Ama ta do to a abo so raraten do tangain na. No si akman sang am maliklik ta o peyoyaoyyan na ni Ama ta do to no makwa. 
ROM,5,10,No kakwa am abo o kasngesngenan ta ji Ama ta do to. Am mina kawakwak na nyaten no Anak na. Am ori o ta na ipacikaop ji Ama ta do to. No manoyong o akman sang am jyabo kaji na ngahapan jyaten a. Ta si Yeso Kizisto rana am yamyan do teyngato a yasomidong jyaten. 
ROM,5,11,Tamo isaray ji Ama ta do to o na kanimapanop jyaten ni Yeso Kizisto ji Ama ta do to. Am ori o yata ipacikaop ji Ama ta do to. So ta na ikasaray do yana kanimahap ni Kizisto so vazay na ni Ama ta do to a yasomidong jyaten.
ROM,5,12,Si Adam o yapwan no raraten do karawan. Am ori o nyangay na no inawan na do kapeyraraten na. Ori o nikapwan no kawakwak rana no tao do karawan. Ta yamamimin o tao a yameyraraten. 
ROM,5,13,"No kabo na pa no nitoro na ni Ama ta do to a iwawalam na ji Moyse am amyan rana so raraten no tao do karawan. Am o raraten no tao am ji pa mancyan a raraten da, ta abo pa o iwawalam a pangozayan da. "
ROM,5,14,"Am no kabo pa no iwawalam na ni Moyse am amyan rana so tao a mawakwak. Tana ji sira akman si Adam a ji niomamizing si Ama ta do to am akman sira si Adam a mawakwak, ta amyan so raraten da. Si Adam am pehngehngain ji Yeso Kizisto. Am meytarek o pamoonen da do tao. "
ROM,5,15,"Ta si Adam rana am nimeyraraten. Am ori o nikapwan no ikawakwak no tao. Am si Yeso Kizisto am tey mangarilaw, ta nikawakwak na o raraten no tao. O akman sang a pangangarilawan na ni Ama ta do to a yana nitoro do aro a tao am yabo tonggal na. "
ROM,5,16,"Meyraraten si Adam. Am ori o iyan no raraten no tao a mangay do kararatan. Am o meyhanhan ni Yeso Kizisto a tao am mavonas o raraten da, ta mahap da o pangangarilawan na ni Ama ta do to. Am ori o abnekan na rana sira abo so raraten do tangain na. "
ROM,5,17,So ikanoyong na no raraten na ni Adam a yapwan no ikawakwak rana no tao. Am arakorako pa o pangangarilawan na ni Ama ta do to a kani Yeso Kizisto a yamapeyvaliw jyaten a abo so raraten do tangain na ni Ama ta do to a manta nyaten so to meyyonong a ikavyay no pahad ta.
ROM,5,18,"So ikanoyong na no raraten na ni Adam a yapwan no kapeydedna no oyaoyyan na ni Ama ta do to do tao do karawan. Akman sang, ta o kapyapya na ni Kizisto am ikamimin no meyhanhan nya tao a mavonas rana so raraten a ipakahap da rana so to meyyonong a ikavyay no pahad da. "
ROM,5,19,Yakman sang o aro a tao a omamoon so raraten ni Adam. Am kanyahap na rana ni Yeso Kizisto so vazay ni Ama ta do to a mawakwak no raraten ta. Am ori o ikamimin no tao a meyhanhan nya abneken na ni Ama ta do to a abo so raraten do tangain na.
ROM,5,20,O nitoro ni Ama ta do to a iwawalam na ni Moyse am ipakateneng no tao do raraten da. Am tana akman sang am arakorako pa o aryarilaw na jyaten ni Ama ta do to. 
ROM,5,21,"No kakwa pa am niharag no raraten o tao do karawan. Am ori o ikamimin da mawakwak no tao. Am o pangangarilawan na ni Ama ta do to am na nitoro do meyhanhan nya tao. So ikamimin da rana vonasen na so raraten. So ipakahap da rana so to meyyonong a ikavyay no pahad da, do da kanoyong ji Yeso Kizisto a Panirsirngen ta."
ROM,6,1,"Manngwa, ji ta ngaroi o raraten ta a kato na ngarilawan nyaten ni Ama ta do to? "
ROM,6,2,"Jyabo kakman ta sang a. Ta yatamo rana nikarwan o peyraratenan ta. Am manngwa, olin ta pa o peyraratenan taha? "
ROM,6,3-4,"Kamo jyamimin a makateneng do peypeypangayan no kataktak da jyaten. Ta ori rana am yongkad no kapacizanod no raraten ta a yakmey nimaciwakwak ji Yeso Kizisto. So icyakman ta sang a macizanod ji Kizisto a mirwa a mavyay. So ikanoyong ta na makahap so vayo rana icicirawat ta, akman si Yeso a nipirwa na avyain ni Ama ta do to no oyowyat na."
ROM,6,5,No ta na macikaop ji Kizisto am yamyan pa so kapirwa na jyaten a avyain ni Ama ta do to no makwa. 
ROM,6,6,Tamo na katenngan o adan ta onowned a yarana akmey nimacizanod ji Kizisto a nipadket do jyojika. So ikanoyong ta na a nikomaro rana do raraten ta. So ikabo na rana no oyowyat no raraten a tomalamozong nyaten. 
ROM,6,7,Ta no mawakwak rana o tao am ji na rana nalamozongan no raraten. 
ROM,6,8,No si nimacizanod ji Kizisto o adan ta onowned a nidomket do jyojika am anoyngan ta o kapacizanod ta ji Kizisto a mavyay. 
ROM,6,9,Ta tanyo na katenngan si Kizisto a nimirwa a mavyay. So ji na rana wakwaki. Ta abo o oyowyat a makawakwak sya. 
ROM,6,10,Ipisa si Yeso a mawakwak no raraten ta tao. So na rana ipacikaop ji Ama ta do to a mavyay sicyaikwaya. 
ROM,6,11,"Akman sang, ta naknakmen nyo o kapacizanod no adan a onowned nyo ji Kizisto a nimawakwak no raraten nyo. So ikanoyong nyo na a meypahagnat so onowned ji Ama ta do to, ta kamo rana macikaop ji Yeso Kizisto."
ROM,6,12,Am ori o ji nyo to amyapyai so kataotao nyo a italamozong no raraten. Ji nyo to ngonongonoci o marahet a onowned nyo. 
ROM,6,13,Ji nyo mamyapyan o peyvongvongwan nyo a peylamlamsoin no raraten. Ta itoro nyo o kataotao nyo ji Ama ta do to a mahap so vazay na. O torwan nyo no kataotao nyo ji Ama ta do to am ahapen nyo o apya vazay na. Ta iya o na yapwan no vayo a inawan ta. 
ROM,6,14,So ji na rana nalamozongi ninyo no raraten. Ta nyo na ipeyhanhan o pangangarilawan na ni Ama ta do to a makavonas so raraten nyo. So ji na monganai do apya icicirawat nyo.
ROM,6,15,"No akman sang am manngwa, apya saon o kato ta na meyraratenan a meyhanhan no pangangarilawan na ni Ama ta do to a makavonas so raraten ta? Jyabo kakman ta sang a. "
ROM,6,16,"No onotan nyo o ciring no tao am manoyong kamo a lamlamsoy da. Akman sang, ta no si onotan nyo o raraten am manoyong kamo a lamlamsoy no raraten a mangay do kararatan. Am no si onotan nyo si Ama ta do to am abneken na inyo a abo so raraten do tangain na. "
ROM,6,17,Am ta isaray ji Ama ta do to. Ta no kakwa am akma ney lamlamsoy inyo no raraten. Am sicyaikwa rana ya am yasa rana o onowned nyo a yaomonot do manoyong a nanao. 
ROM,6,18,Am ori o ji na rana mapeylamlamsoi jinyo no raraten. So ikanoyong nyo na yamahap so apya vazay na ni Ama ta do to.
ROM,6,19,"Abo o makdeng a ciring ko jinyo, ta ko ihawa inyo a ji makateneng jya. No kakwa pa am ji nyo amzaci o onowned nyo. Am ori o ikarahet no vazay nyo. So ikanoyong nyo akma ney lamlamsoy no raraten. Am sicyaikwa rana ya am itoro nyo o kataotao nyo ji Ama ta do to a mahap so vazay na. Ta ori o ji nyo rana meylimotengi so onowned a lamlamsoy na ni Ama ta do to."
ROM,6,20,No kapeylamlamsoy na pa jinyo no raraten am ji nyo akzan o kapeyvazay nyo so apiya vazay. 
ROM,6,21,O yanyo ipacimanig rana sicyaikwaya a vazay am nipeyvazay nyo na. Am ikongo o na kapyapyan no akman sang. Kangay nyo saon do kararatan no akman sang am. 
ROM,6,22,Am inyo rana sicyaikwaya am ji na rana peylamlamsoya inyo no raraten. Ta yanyo rana kakzeben si Ama ta do to a mapeylamlamsoy jinyo. So yanyo rana ipeyngongyod a yaomonot rana ji Ama ta do to. So ikanoyong nyo a makahap so to meyyonong a ikavyay no pahad nyo. 
ROM,6,23,Ta o kapalit no raraten am mangay do makotokotod a lila no apoy a mangay no makwa. Am o yazaw na ni Ama ta do to so yamacibedbed ji Yeso Kizisto a Panirsirngen ta am ipanta na so to meyyonong a ikavyay no pahad da.
ROM,7,1,"Nyo jyatenngi, manga kakteh, o yokoyokod rana no tao do karawan eya am o mavyay a tao o kapyan na. Am no mawakwak rana tao am abo rana peypeypangayan na no yokoyokod do karawan. "
ROM,7,2,Akman so nimacivahavahay rana a mavakes. Ta no mavyay pa o kahanghangan na am ji na to ngaroi. Ta ori o adan a iwawalam no tao do karawan. No si mawakwak saon o kahanghangan na o ji na rana mangozai do iwawalam ori am. 
ROM,7,3,"Am ori an, no meyigegen pa o kahanghangan na am ji to macitovong do karwan no tao. Ta o akman rana sang am somagpyan. Am no nimawakwak rana o kahanghangan na am ipanci rana ori no tao a to rana naliway. So ikapya na rana macivahavahay."
ROM,7,4,"Manga kakteh, yakamo akman sang a na rana ji nalamozongan no iwawalam na ni Moyse. Ta kanyo na macikaop ji Yeso Kizisto a nimawakwak no raraten nyo. Inyo rana sicyaikwaya am na rana ipeymatmatngeh inyo ni Yeso a yanimirwa a mavyay a Panirsirngen ta. Ta iya o manoyong a ahapen ta so vazay. "
ROM,7,5,No kato ta pa mangozayan do adan a onowned ta a meyraraten am nipatwaw no iwawalam na ni Moyse o raraten ta do onowned ta. Am o kapalit no raraten am mangay do makotokotod a lila no apoy a mangay no makwa. 
ROM,7,6,Am sicyaikwa rana ya am na rana jyagogadan yaten no nivatvatkan a iwawalam na ni Moyse. Ta ori rana am adan rana ori. So ta na pangozayan do na ipananao jyaten no Seyzi a vayo a nakenakem ta ji Ama ta do to.
ROM,7,7,"No akman sang am manngwa, ipanci ta o iwawalam na ni Moyse a yapwan no raraten? Jyabo kakman na sang a. Ta o iwawalam na ni Moyse am ipakateneng ta do raraten. No abo iwawalam a yamanci no kaji mangagoman am jyabo ko kapakateneng do karahet no mangagom a. "
ROM,7,8,Nimeycicinda jyaken o raraten a amyan. No ipanci no iwawalam na ni Moyse o kaji mangagoman am ikaraherahet ko a mangagom. No abo iwawalam na ni Moyse am jyabo kapakateneng ta do kapeyraraten ta. 
ROM,7,9,"No kaji ko pa makatenngan do iwawalam na ni Moyse am akmey abo raraten ko. Am katenngan ko na o iwawalam na ni Moyse am katenngan ko na o karahet no icicirawat ko, do kapakateneng ko rana do peyoyaoyyan na ni Ama ta do to do meyraraten a tao. "
ROM,7,10,Am o peypeypangayan no iwawalam na ni Moyse am ipakateneng no tao do to meyyonong a ikavyay no pahad. Am o akman rana sang jyaken am yangay ko do kararatan. Ta yako jya nimataptap a yanipeyvazay no iwawalam na ni Moyse. 
ROM,7,11,Manoyong ko kakmey mavota no raraten. Am ori o ko nipasobnan do iwawalam na ni Moyse. So ikanoyong ko mangay do kararatan.
ROM,7,12,"Am o iwawalam na rana ni Moyse am apyaha, ta abo marahet do dang. "
ROM,7,13,"Manngwa, iwawalam na ni Moyse o yangay ko do kararatan? Jyabo kakman na sang a. O yangay ko do kararatan am raraten ko. Abo o karatan no iwawalam na ni Moyse. Ta ipakateneng no tao do raraten na. So na ikanoyong no raraten a mapeyparai jyaten ji Ama ta do to."
ROM,7,14,Manoyong o na kapo ji Ama ta do to no iwawalam na ni Moyse. Am yaten rana am tao ta. Jyabo kapakataptap ta so yadomket a ciring do iwawalam na ni Moyse a. 
ROM,7,15,Ko jyatenngi o ko vazay. Ta o ko ikakza a vazay am ko ji peyvazaya. O ko pacioyyan a vazay am ko mangay peyvazain. 
ROM,7,16,"Ko anoyngan o iwawalam na ni Moyse a manci nyaken a ji meyraraten. Am ko jyapakongo kataotao ko, ta ko meyraraten. "
ROM,7,17,No yamanoyong ori am beken a yaken o yameyngongyod a yamapeyvazay sya. Ta o raraten do onowned ko am ori o yamapeyvazay sya. 
ROM,7,18,Ko katenngan o na kabo no apya do onowned ko. Tana ko tey kakza ahapen o apya vazay am ko jyapakongo a yapeyvazain. 
ROM,7,19,O ko ikakza apya vazay am ko ji ngapa. O ko jyakzan a marahet a vazay am ko ahapen. 
ROM,7,20,No si peyvazain ko o yako jyakzan a vazay am manoyong ka beken a yaken no nang. Ta vazay na ori no yamyan do onowned ko a raraten.
ROM,7,21,"Cinatao ko o kapeyraraten ko. No ko ikakza o yako kapanidong am ko ji peyvazaya, ko kahap so yamarahet a vazay. "
ROM,7,22,Am o na ikakza no onowned ko am vazay na ni Ama ta do to. 
ROM,7,23,Am kapeylamlamsoy na so kataotao ko no raraten. Ori o yamaciliman do ikakza no onowned ko. Am ori o yako icyakmey mavaod no raraten.
ROM,7,24,Yako tey mazikna so onowned. Sino makasidong jyaken a komaro do raraten kaji ko angayan do kararatan. 
ROM,7,25,Ko isaray ji Ama ta do to. Ta yana sidongen yaken ni Yeso Kizisto a Panirsirngen ta. Yako ikakza o yako kownot ji Ama ta do to am o raraten do onowned ko am ori o yasomengseng jyaken.
ROM,8,1,O pacikaopan ni Kizisto a tao sicyaikwaya am ji na rana meydednai no peyoyaoyyan na ni Ama ta do to a mangay no makwa. 
ROM,8,2,Ta o Seyzi am ori o yamapanop jyaten ji Yeso Kizisto. So ta ikanoyong rana yakmey nikowvayan so raraten a kano ji na rana meydednai no peyoyaoyyan na ni Ama ta do to. 
ROM,8,3,O iwawalam na ni Moyse am ji na sidong yaten a komaro do peyraratenan ta. Ta cinatao ta o kapeyraraten ta. Am si Ama ta do to am ori o yanisomidong jyaten. Na nitovoy o Anak na a yamacingay so keyteytawan do tao do karawan a yanimawakwak no raraten ta. So ji na rana nalamozongi nyaten no raraten. 
ROM,8,4,"O nikakman na sang ni Ama ta do to am na ikarilaw yaten a ji makataptap so iwawalam ni Moyse. Am ori o na nitovoyan so Seyzi a omoyat jyaten a omonot do isaray na ni Ama ta do to a vazay, a ji rana meyraratenan. "
ROM,8,5,Ta o to mangozay do malas a onowned a tao am italamozong no onowned na. Omonot do Seyzi a tao am italamozong na ni Ama ta do to. 
ROM,8,6,O italamozong no adan na onowned a tao am mangay do kararatan. O italamozong no Seyzi am mahap da o ikapiya no onowned da kano to meyyonong a ikavyay no pahad da. 
ROM,8,7,O to mangozay do malas a onowned na tao am akma ney kavosoyan si Ama ta do to. Ta ji na ngonoci o iwawalam na ni Ama ta do to. 
ROM,8,8,O to mangozay do malas a onowned na tao am ji nakzan o akman sang ni Ama ta do to.
ROM,8,9,No si italamozong na inyo no Seyzi am manoyong o kaji nyo na mangozayan do adan a onowned nyo. Ta o vazay no Seyzi o pangozayan nyo. O kabwan no Seyzi na ni Yeso Kizisto am ji macikaop ji Kizisto. 
ROM,8,10,"Am no si myan jinyo si Kizisto am tana mawakwak o kataotao nyo am mavyay o pahad nyo, ta yana rana nivonas o raraten nyo ni Ama ta do to. Am ori o na abnekan jinyo abo rana so raraten do tangain na. "
ROM,8,11,"No si myan jinyo o Seyzi na ni Ama ta do to a niomvyay si Yeso Kizisto am akman kamo sang a ipirwa na avyain ni Ama ta do to, do kowyat na jinyo no Seyzi na ni Ama ta do to."
ROM,8,12,"Am ori an, manga kakteh o ji ta to mangozai do adan ta onowned an. "
ROM,8,13,Ta no si to nyo mangozai o adan a onowned nyo am jyabo kaji nyo angayan do kararatan a. Am no si onotan nyo o Seyzi a komaro do raraten nyo am jyabo kaji nyo avyayan do teyngato a. 
ROM,8,14,O ipeypalanginan na no Seyzi a tao am mamimin sira akma ney anak ni Ama ta do to. 
ROM,8,15,"Ta o itoro na ni Ama ta do to a Seyzi am beken a mapeylamlamsoy jinyo a omanyanyahey jinyo, ta peyvaliwen na inyo a akma ney anak ni Ama ta do to. So oyatan na jyaten no Seyzi a tomawag ji Ama ta do to a manci no, ""Mo Ama."" "
ROM,8,16,O Seyzi do onowned ta am ori o ipakateneng ta do mina kapeyvaliw na jyaten a akma ney anak ni Ama ta do to. 
ROM,8,17,No manoyong o kakma tey anak ni Ama ta do to am manoyong keyyan no itoro na jyaten no makwa. So ikakman ta sang a macikasaray do Anak na si Yeso Kizisto. Ta yaten rana am no macyanod ta do alalaw na ni Kizisto am macikazway ta do azwazway na.
ROM,8,18,Ko naknakmen o alalaw ta sicyaikwaya am jyabo kapakataha na so yaomanam a azwazway ta no makwa. 
ROM,8,19,O yamakakaday a na nyamamaog ni Ama ta do to am yada toda ji nalla o araraw no ipeytotwaw no azwazway na do omanoyong jya tao. 
ROM,8,20-21,"Ta o yameykamadadayan a nyamamaog na ni Ama ta do to am nimablis o nyamaogan na sira do kanimacizanod da ji Adam a nioyyan na ni Ama ta do to. Am beken a monganay do nyamamaog na o akman sang, ta monganay ji Ama ta do to. Am tana akman sang am amyan so kasa araw a isaliway da no nyamamaog na. So ikanoyong da rana macikasaray do omanoyong ji Ama ta do to a tao a ji rana babalinas. "
ROM,8,22,"Yata katenngan sicyaikwaya o yamakakaday a yana nyamamaog ni Ama ta do to a yamyan so alalaw, akman so amyan do vahay a mavakes so zikzikna. "
ROM,8,23,"Beken a o nyamamaog na o akman sang. Ta yaten rana ya na yanan no Seyzi a tao a yongkad na no kapanta na nyaten ni Ama ta do to so to meyyonong a ikavyay no pahad ta am akman ta sang do onowned ta a macizizikna jya, a omapanala si Ama ta do to a mapanop jyaten a anak na a manta nyaten so ji rana wakwak a kataotao ta do teyngato. "
ROM,8,24,O na patazadangan jyaten ni Ama ta do to am ta toda ji ngamoga a yamahap o yana itoro ni Ama ta do to. Am no to na cita o akman sang am ji mancyan ori a yatoda ji ngamoga a mahap a itoro na ni Ama ta do to. 
ROM,8,25,Am no ipeyhanhan ta o yaji macimatai am manoyong kaji ta maciziziknan a omnanala sya.
ROM,8,26,"Akman sang, ta no myan so alalaw ta am na sidongen yaten no Seyzi. No ji ta teneng a mapasyasi ji Ama ta do to am na rana to mapasyasyan nyaten no Seyzi no ji ta tenngi a patwawen a ciring. "
ROM,8,27,Si Ama ta do to o yamakateneng do onowned ta. Katenngan na o nakenakem no Seyzi. Ta o Seyzi am na to mangozai o nakenakem na ni Ama ta do to a yameynozi nyaten a yamanoyong a italamozong na tao.
ROM,8,28,Tamo katenngan na kasidong ni Ama ta do to so yamraralay nya a tao a nipamnekan na mangozay do nakenakem na a tao. So na ikamimin no vazay da na ipeypalanginan ni Ama ta do to. So ikanoyong da meypapya nya. 
ROM,8,29,Ta o nipamnekan na ni Ama ta do to a amraralay nya tao am to na ji ngamoga sira akman so Anak na si Yeso Kizisto apiya so ahahapan sya. So ikanoyong na ni Yeso a akmey rakeh na jyaten akmey meyketeketeh do cinai. 
ROM,8,30,"Ta o tao a nipamnekan na ni Ama ta do to a amraralay nya am nipanop na sira a omanoyong jya, kabnek na sira abo so raraten do tangain na. So ikanoyong da macikazway jya do teyngato no makwa."
ROM,8,31,No yakman sang am ikongo ipanci ta. No si sidongen na yaten ni Ama ta do to am abo makaharag jyaten. 
ROM,8,32,Kakwakwan no Anak na yana ji ingbeywani a yana nitoro a mawakwak nyaten. Ney manngo rana o yamakakaday a kakzeben ta no nakem. Ta jyabo o na ingbeywan jyaten a. 
ROM,8,33,Sino o amraherahet jyaten a nipamnekan na ni Ama ta do to. Ta yaten rana am na rana nibnek yaten a abo so raraten do tangain na. 
ROM,8,34,Am sino paro o yamanci no kaoya na nyaten ni Ama ta do to no makwa. Jyabo asa ka tao a. Ta si Yeso Kizisto rana nimawakwak a kapirwa na mavyay am yamyan rana do wanan na ni Ama ta do to a yameyneynozi nyaten. 
ROM,8,35,"Ikongo o makapasyay jyaten do pangangarilawan ni Yeso Kizisto. Manngwa, alalaw ta? Manngwa, peyrarehtan da jyaten? Manngwa, kakcinan ta? Manngwa, kabo no peymeymasaodan ta? Manngwa, kangineynanawan ta? Manngwa, wakwakan da jyaten? Jyabo a. Ta yabo o makapasyay jyaten do pangangarilawan ni Ama ta do to. "
ROM,8,36,"O aro a alalaw ta am akman so yadomket do Seysyo. Ta maniring am, ""Anoyngan namen imo. Am ori o yanamen ipangday so araraw a yatoda jyangay so inawan. Yada yamen patpehen no tao do kagling a yaomanam a yada wakwaken."""
ROM,8,37,"Am cyaha, ta no si ipeyhanhan ta si Yeso Kizisto a yamarilaw nyaten am jyabo kaji ta makaharagan so yamakakaday a alalaw ta a. "
ROM,8,38-39,"Ta yako anoyngan o kabo no makapasyay jyaten do pangangarilawan ni Ama ta do to. Tana mavyay ta, tana mawakwak ta am to meyyonong o karilawan na nyaten ni Ama ta do to. Tana tinsi a tana kalamsoyan ni Satan am abo o makapasyay jyaten ji Ama ta do to a marilaw nyaten. So ikabo no oyowyat do sinokob no hanit a makapasyay jyaten do aryarilaw na jyaten ni Ama ta do to. Tana sicyaikwaya, tana no makwa am abo do karawan o amyan so oyowyat a mapasyay jyaten do pangangarilawan na ni Ama ta do to a yarana macikaop ji Yeso Kizisto a Panirsirngen ta."
ROM,9,9,Isedi a tao a kano tao do Yotay am meyyangangay.
ROM,9,1,"Sicyaikwa rana ya am yamanoyong ko ipanci jinyo. Ji ko palasa o ciring ko, ta ko macikaop ji Kizisto. Yako katenngan o ko ipanci, ta o Seyzi am ori o tomalamozong no onowned ko. "
ROM,9,2,Ko to naknakma sira o kasina no inawan ko a Isedi a tao a yapa ji nganoyong ji Yeso Kizisto. So yako ikarahet no aktokto a yameyngen so onowned. 
ROM,9,3,Tana mazavat rana o karilawan na nyaken ni Kizisto do kahap na sira ni Ama ta do to so kasina ko no inawan am apyahen ko o akman sang. 
ROM,9,4,Sira rana Isedi a tao am nipamnekan na ni Ama ta do to a akma ney anak do karawan. So yada rana nipakacita so azwazway na ni Ama ta do to. Sira o nitorwan na no pangozayan da ciring a kano iwawalam na. So da pakatenngan rana do da kararalay ni Ama ta do to. So da rana nipakahap so nakem na jira ni Ama ta do to. 
ROM,9,5,Sira rana am sivosivovoong da sira no katenngan a ineynapo namen no kakwa. So ipacitetngehan na jira ni Kizisto. Am si Kizisto rana am makarakarang pa kano meycyamadadayan. So ikanoyong na paingan ta so ciring a Tao do to. Amin.
ROM,9,6,"Beken a ko ipanci o kabo na rana no peypeypangayan no mina ciring na ni Ama ta do to jira, do da kaji nganoyngan ji Yeso Kizisto. Ta beken a todamimin sira o sivosivovoong ni Isedi a meyngongyod a Isedi a tao a italamozong na ni Ama ta do to. "
ROM,9,7,"O sivosivovoong na ni Apolahan am beken a todamimin sira akma ney anak ni Ama ta do to. Ta o mina ciring na ni Ama ta do to ji Apolahan am, ""O nimapodpod ji Isa am ori o manoyong a sivosivovoong mo."""
ROM,9,8,O peypeypangayan no ciring na am beken a mamimin o nimapodpod ji Apolahan a abneken na anak ni Ama ta do to. Ta o meyhanhan nya a mangononong do ciring na am ori o meyngongyod a abneken na anak. 
ROM,9,9,"Ta o ciring na ni Ama ta do to ji Apolahan am, ""No marateng o araraw na am mai ko an. So ipeytaodtod na ni Salay so asa ka mahakay."""
ROM,9,10,"Akman sang, ta o rarwa ka anak na ni Leypeycya am asa o ama da. Iya rana am si Isa. "
ROM,9,11-12,"Am ikongo do nipamnekan na o asa ka anak na, am ori o nipacisirsiring na ni Ama ta do to ji Leypeycya. Maniring am, ""Allamen na no rakrakeh o ananak."" Am no kapacisirsiring na jya am abo pa dang o marahet a kano apya a vazay. Ta ji sira pa nimalikey o meyketeh ang. Am ori o ikanoyong na ni Ama ta do to a mangozay do nakenakem na. So ji na monganai do kapyapya no icicirawat no tao o pamnekan na ni Ama ta do to. "
ROM,9,13,"Akman so ciring na do Seysyo. Ta maniring am, ""Yamahamahama pa o aryarilaw ko si Yakebo a kani Isaw."""
ROM,9,14,"Am manngwa, apya o kapanci ta ni Ama ta do to a mapeykakaban so tao? Jyabo kapya no nang a. "
ROM,9,15,"Ta maniring si Ama ta do to ji Moyse am, ""O ikarilaw ko am to ko arilawan. O ikasi ko am to ko asyan."""
ROM,9,16,"O makahap so pangangasyan na ni Ama ta do to am ji monganai do nakenakem a kano vazay no tao, ta monganay do pangangarilawan na ni Ama ta do to. "
ROM,9,17,"Maniring si Ama ta do to ji Valaw a domket do Seysyo am, ""Ko imo pamnekan a panirsirngen. Mangay ko peydednahen jimo o peyoyaoyyan ko a kapakateneng da jya no tao so oyowyat ko a kapeylimwang na rana no ngaran ko do peycyamahamahatawan na."""
ROM,9,18,"Am ori an, ta o ikarilaw na am to na mangozai ni Ama ta do to o nakenakem na. O pasaliten na so onowned am todasalit so onowned."
ROM,9,19,"Ala amyan so tao a manci nya jyaken so, ""No akman sang am ikongo oyyan na nyaken ni Ama ta do to do peyraratenan ko. Ta abo mapasobna do nakenakem na."" "
ROM,9,20,"Am sinosino ka a to makadket ji Ama ta do to a yapasobnan. Kadketan no tana kapanci na nya do meytanatana tao so, ""Mo akmanan jyaken so sya so kamamaogan."""
ROM,9,21,"Manngwa, abo o nakenakem na no meytanatana tao a mapeykataretarek so amamaogen na? Jyabo kaji na makamaogan no tao no asa memeh a tana so adwa meytarek so kapyapya a."
ROM,9,22,Akman sang o vazay na ni Ama ta do to. Ta nipacita na o peyoyaoyyan na kano oyowyat na. Am na kato anketkenan do nakenakem na yamwoya no tao do da peyraratenan. 
ROM,9,23,Am na kapacita nya jyaten so rako a pangangasyan na. Ta yaten rana ya am nipamnekan na yaten a macikazway jya no makwa. 
ROM,9,24,So yata ikanoyong a na nipamnekan do tao do Yotay a kado beken a tao do Yotay. 
ROM,9,25,"Akman so ciring na ji Hesiya. Ta maniring am, ""Sira rana jya nimeycicinda ananak ko am ipanci ko na sira anak ko. Sira rana ji ko aktoktwan a ikarilaw am ikarilaw ko na sira."""
ROM,9,26,"""Nipanci ko na jira no kakwa pa o kaji ko mapeyyanakan sira. Am ko na abneken sira sicyaikwaya anak ko, ta yaken rana am to ko meyyonong a mavyay a Tao do to."""
ROM,9,27,"O nipanci na pa ni Isayya do Isedi a tao am, ""Tana akmey anay do pasalan sira so karwaro o Isedi a tao am apereh jira o ahapen na ni Ama ta do to. "
ROM,9,28,"Ta yana makeykai o Panirsirngen ta a mapeykapyapinpin so tao do karawan."""
ROM,9,29,"Akman so ciring na pa ni Isayya. Ta maniring am, ""No na jya nipamezed yaten ni Ama ta do to so sivosivovoong ta am jyabo kaji ta nimakmanan so tao do Sotoma kado Hamola a nimamimin a nimawakwak a."""
ROM,9,30,O makdeng do jya am sira rana beken a tao do Yotay a yaji meyhanhan no apya icicirawat da am yana sira nivonas so raraten. Na abneken rana sira apya do tangain na do yada kapeyhanhan nya. 
ROM,9,31,Am sira rana tao do Yotay a yamangozay do iwawalam na ni Moyse am jyabo da kapakahap so aryarilaw na sira ni Ama ta do to a. 
ROM,9,32,"O da ikakman sang am yada ji meyhanhanan si Yeso Kizisto. Ta yada ipeyhanhan o da kapya no icicirawat. Am si Yeso Kizisto am akmey veysen a cikadan no tao, ta ji da meyhanhanan. "
ROM,9,33,"Akman so ciring do Seysyo. Ta maniring am, ""Citahen nyo, ta yako mapangay so yasa ka veysen do yasa ka ili a meyngaran so Sian. O veysen rana ori am cikadan da no tao. Am o meyhanhan nya tao am amyan so nakem na jira ni Ama ta do to."""
ROM,10,1,"Manga kakteh, ko tey kakza sira o Isedi a tao a kasina ko no inawan a ahapen na ni Ama ta do to. Am ori o ko jimtaji nira a ipeynozi ji Ama ta do to. "
ROM,10,2,To ko na macitangain jinyo am yamanoyong da kakdeng no nakem ji Ama ta do to. Am yaji macimangno o da katenngan. 
ROM,10,3,Da to mangozangozai o nakenakem da a mahap so iwawalam na ni Moyse a yaji meyhanhan ni Ama ta do to a yamvonas so raraten a manci nira abo rana so raraten do tangain na. 
ROM,10,4,O na nyai ni Kizisto do karawan am ipanci na o kabo no oyowyat no iwawalam na ni Moyse a amvonas so raraten no tao. Ta si Ama ta do to o makavonas so raraten ta tao. So ikanoyong no meyhanhan rana nya tao a abneken na ni Ama ta do to a abo rana so raraten do tangain na.
ROM,10,5,O nipanci ni Moyse am o tao a makataptap sya ahapen so nivatvatkan na a iwawalam am ori o abneken na ni Ama ta do to a abo so raraten do tangain na.
ROM,10,6,"Am o meyhanhan ni Yeso a tao o vonasen na ni Ama ta do to so raraten a abneken na abo so raraten do tangain na. Ta maniring do Seysyo am, ""Ji mo mancyan o, 'Sino mangay do teyngato a mapeyhekas si Kizisto.'"""
ROM,10,7,"""Ji mo mancyan o, 'Sino mangay a mapeyvangon si Kizisto do heseb na.'"""
ROM,10,8,"Ta maniring do Seysyo am, ""Jyabo kasalit no ciriciring na ni Ama ta do to a katenngan nyo a. Ta o ciriciring na am nyo masangib a yamalavat. O ciriciring na am yamyan do onowned nyo."""
ROM,10,9,No si to mo na mancyan kanoyong mo ji Yeso Kizisto a Panirsirngen mo a kanoyong mo jya a nipirwa na avyain ni Ama ta do to am ahapen na imo ni Ama ta do to. 
ROM,10,10,"Ta no anoyngan ta si Yeso am abneken na yaten ni Ama ta do to a abo so raraten do tangain na. Akman sang, ta no to ta na patwawa do tao o kanoyong ta ji Kizisto am manoyong o kahap na rana jyaten ni Ama ta do to. "
ROM,10,11,"Maniring do Seysyo am, ""Omanoyong jya tao am amyan so nakem na jira ni Ama ta do to."""
ROM,10,12,"O peycirngan na so sang am kazagoman ta tao a meyhanhan nya. So ikabo rana no tao do Yotay a kano beken a tao do Yotay, ta si Ama ta do to rana am Panirsirngen ta tao do karawan. So ikanoyong na manta no mapasyasi jya tao so kakzeben da no nakem. "
ROM,10,13,"Akman so ciring do Seysyo. Maniring am, ""O tomawag jya tao am patazadangen na sira."""
ROM,10,14,Am no ji da nganoyngi am makongo sira tomawag jya. No ji da pa nimamizing o ciriciring na am makongo sira omanoyong jya. No jya nimeylimwang o ciriciring na am makongo so wanjin o tao a makamizing sya. 
ROM,10,15,"No abo nitovoy na a tao am makongo so wanjin a meylimwang o ciriciring na. Ta maniring do Seysyo am, ""Yatey yapya o da kapakaranes a yameylimwang no Mapasaray a Ciriciring na ni Ama ta do to."""
ROM,10,16,"Am beken a todamimin o tao a omanoyong do Mapasaray a Ciriciring na. Maniring si Isayya am, ""Mo Panirsirngen, sino omanoyong do yanamen ipeylimwang a ciriciring mo."""
ROM,10,17,So ikanoyong no kayapo na do kapakamizing so ciriciring na ni Kizisto o peyhanhanan ta nya.
ROM,10,18,"Am o ko ipanci am manoyong o kaji da nimakamizngan sya no tao do Yotay so ciriciring na ni Kizisto? Jyabo da kajya nimakamizngan sya. Ta maniring do Seysyo am, ""O ciriciring na am yada rana nipeylimwang do aro a tao do karawan. Yakman sang, ta yarana nimeylimwang do peycyamahamahatawan na."""
ROM,10,19,"To ko na macitangain jinyo am manngwa, yada jyatenngi no Isedi a tao o kamimin na so tao ahapen ni Ama ta do to? Akman rana sang am nipanci na rana ni Moyse a ciring na ni Ama ta do to. Maniring am, ""Ikarilaw ko sira o beken a tao do Yotay a keynanahet nyo nira a tao do Yotay."""
ROM,10,20,"Nipakoyokoy na pa ni Isayya a ciring am, ""Makala da rana yaken no ji ngala jyaken a tao. Mapacita ko do yaji ngala jyaken a tao."""
ROM,10,21,"Am maniring pa si Ama ta do to do Isedi a tao a nipanci na ni Isayya am, ""Ko jimtadan sira tawagan am yada ji ngamiznga o ciring ko."""
ROM,11,1,"To ko na macitangain jinyo am manngwa, nitaosya na sira ni Ama ta do to o nipamnekan na tao? Jyabo a. Ta yaken rana am Isedi a tao ko a sivovoong na ni Apolahan a macitetngehan ji Penyaming. "
ROM,11,2,"Na jya nitaosya ni Ama ta do to o nipamnekan na pa tao no kakwa. Nyo jyatenngi o ciring do Seysyo? No karaherahet na so Isedi a tao ni Idiya do tangain na ni Ama ta do to am, "
ROM,11,3,"maniring am, ""Mo Panirsirngen, niwakwak da o panoyonoywan mo so ciring a tao a da kasokasokab so patatanangan so nakem da jimo. So yako ikasa ka tao rana. Am da pa naknakmen yaken a yawakwaken."""
ROM,11,4,"Tovisan na ni Ama ta do to am, ""Yapito a ranaw (7000) pa sira o yako nivezed a omanoyong jyaken. Sira rana am ji sira pa nimanaralay so malas a iraralay da a ngaranan da Paar."""
ROM,11,5-6,Yakman sang sicyaikwaya do Isedi a tao. Ta yana nipamnekan ni Ama ta do to sira o yapereh a tao. Na pangozayan o pangangasyan na a yamamnek do tao. So ikabeken a apya icicirawat da no yana pangozayan. No si manoyong o kapangozay na do apya icicirawat no tao am malas o pangangasyan na.
ROM,11,7,"Am ori o ji da makahapi sya no Isedi a tao so kakzeben da no nakem. Ta o nipamnekan na ni Ama ta do to am ori o nivonas na so raraten a kabnek na sira abo so raraten do tangain na, ta nipeyhanhan da si Yeso Kizisto. Am o karwan no tao am to da nazibwan o pangangasyan na ni Ama ta do to. "
ROM,11,8,"Akman so ciring na do Seysyo. Maniring am, ""To na macyocyozai rana sira ni Ama ta do to a ji mamlis so onowned a mangay sicyaikwaya. So yada icyakmey mavota, yakmey mateleh."""
ROM,11,9,"O mina ciring na pa ni Tawey am, ""Inaoy no si ipeyparahet da o yada pamarmarngan so kanen. Inaoy no si meydedna jira o oyaoya na ni Ama ta do to."
ROM,11,10,"Inaoy no si masari o citahen da kaji da rana makacittan, kaji da rana makatankan a alpiden no alalaw da a mangay no makwa."""
ROM,11,11,"Am o yako ipacici jinyo am manngwa, to sira na nakeb o tao do Yotay a ji na ngapa rana ni Ama ta do to? Jyabo kakman na sang a. Ta sicyaikwaya am na avyain o beken a tao do Yotay. So kaoyyan da nira ikeynanahet no tao do Yotay a kablis da rana so onowned da a omanoyong rana ji Ama ta do to. "
ROM,11,12,Yada nipeypapya no tao do karawan o da kajya niomanoyngan ji Ama ta do to no tao do Yotay. Am no si mamlis rana sira o tao do Yotay a kavyay na sira ni Ama ta do to am jyabo kaji na rakorakwan pa no peypapyan na so tao do karawan a.
ROM,11,13,Yako pacisirsirngan inyo a beken a tao do Yotay. Yako tey masaray a nipamnekan ni Yeso Kizisto a omlivolivon no Mapasaray a Ciriciring na ni Ama ta do to jinyo a beken a tao do Yotay. 
ROM,11,14,"Ala ikeynanahet da yaken no tao do Yotay a kasina ko no inawan. Am cyaha, ta ipakasidong na so karwan da a kaji na meydednan jira no peyoyaoyyan na ni Ama ta do to. "
ROM,11,15,Ta peymakarwan na sira o tao do Yotay a kahap na so beken a tao do Yotay. Am si ahapen na sira o tao do Yotay am jyabo kaji da narayan a makahap rana so to meyyonong a ikavyay no pahad da.
ROM,11,16,Ta nipamnekan na si Apolahan ni Ama ta do to. So ikakman da sang no sivosivovoong na nipamnekan na ni Ama ta do to. Akman so kayo. Ta no mavyay o yamot na am mavyay o kayo na kano yangayangaw na. 
ROM,11,17,O tao do Yotay am sira akman so kayo a meyngaran so kanlan a polcingen a kangay mapatolang so yangaw no jya nimowa kanlan. Inyo rana beken a tao do Yotay am kapalangayan nyo o yajya nipamowa kanlan. So yanyo ipacizanod do tao do Yotay a na ikarilaw ni Ama ta do to. 
ROM,11,18,"Am ji nyo ngolala o yangaw na a nimapolcing, ta kapalangayan nyo o yangaw ang. So ji nyo mapazwai so kataotao nyo, ta beken a inyo o yapwan no pamnowan no kayo. Ta o yamot na am ori na ilida."
ROM,11,19,"Ala no maniring ka am, ""O yapolcingan so yangaw na no nipamowa a kanlan am yaken o da patolangen do dang."" "
ROM,11,20,"Jyabo na kalalasan no ciring nyo a. O yada polcingan sya am sira ji manganoyong o tao do Yotay. Inyo am apya kamo, ta kamo manganoyong. Am ko ipanci jinyo am ji kamo mapahama so nakenakem an. Ta manginanawa kamo. "
ROM,11,21,"Kakwakwan no tao do Yotay a meyngongyod akmey yangaw no kayo a na ji ingbeywani am ney manngo kamo, ta jyabo kabeywan na jinyo a, do nyo kaji manganoyngan. "
ROM,11,22,Naknakmen nyo pala si Ama ta do to. Ta yamyan so pangangasyan na. Yamyan so peyoyaoyyan na. O meyraraten a tao am manoyong kaoya na nira. Am inyo am na ikasi. Am ori o ji nyo ngaroi do pangangasyan na ni Ama ta do to. Ta akman kamo so yangaw no kayo a polcingen na. 
ROM,11,23,No si mamlis sira o tao do Yotay a omanoyong ji Yeso am ori rana o paolyan na sira do nikapolcingan da kayo. Ta mowwamek ori ji Ama ta do to a vazay na. 
ROM,11,24,Inyo rana beken a tao do Yotay am yakamo akmey yangaw no yajya nipamowa a kayo do kahasan a nimapolcing a yada kapatolang sya do nimowa kayo. Am sira akmey nipamowa kayo o tao do Yotay. Kakwakwan nyo a na patolangen a yamacitarek a yangaw no kayo am imanngo sira o tao do Yotay. Jyabo kaji na patolangan pa sira do kayo ori a.
ROM,11,25,"Manga kakteh, inaoy no si katenngan nyo na o vazay na ni Ama ta do to a ji nipatwaw no kakwa. So ji nyo mapakarangi so nakem nyo. Ta beken a todamimin o Isedi a tao a ji mamlis, ta yana pananalahen ni Ama ta do to o karwan no beken a tao do Yotay a omanod jya. "
ROM,11,26,"So ikamimin da no Isedi a tao ahapen na ni Ama ta do to. Ta maniring do Seysyo am, ""Amyan so mai apo do Sian a mapatazadang jinyo do teyngato. Iya rana am vonasen na o raraten da no tao do Yotay a sivosivovoong na ni Yakebo."
ROM,11,27,"No si marateng rana o araraw am pangononongan ko o ciring ko a amvonas so raraten da."""
ROM,11,28,Da nitaosya no tao do Yotay o Mapasaray a Ciriciring na ni Ama ta do to. Am ori o na likodan jira ni Ama ta do to a na katoro nya jinyo a beken a tao do Yotay so na pangangasyan ni Ama ta do to. Am meykongwen o pamnemnekan na ni Ama ta do to a marilaw sira. Ta akman sang o aryarilaw na sira so ineynapo da no kakwa pa. 
ROM,11,29,Ta jyablis o nakenakem na ni Ama ta do to a marilaw no nipamnekan na tao. 
ROM,11,30,No kakwa am ji nyo ngonoci si Ama ta do to a beken a tao do Yotay. Am nyo na mahap o pangangasyan na ni Ama ta do to. Ta da ji ngonoci si Ama ta do to no tao do Yotay. 
ROM,11,31,Akman sang sira o tao do Yotay. Tana ji da nganoyngi si Ama ta do to sicyaikwaya am mahap da o pangangasyan na no makwa. 
ROM,11,32,Nakenakem na ni Ama ta do to o kamimin no tao do karawan a makateneng do da peyraratenan. Ta ori o ipakateneng da do pangangasyan na.
ROM,11,33,Yatey rako o pangangasyan na ni Ama ta do to. Ta yabo o makahap so teneteneng na. Sino makapatak no ahahapan na sya ni Ama ta do to. Sino makateneng do vazay na. 
ROM,11,34,"Maniring do Seysyo am, ""Sino makateneng do onowned na ni Ama ta do to. Sino makayokod nya tao."""
ROM,11,35,"""Sino niomazaw sya so paolyan na jya."""
ROM,11,36,Ta yamamimin o makakaday a yana nyamamaog. So ika iya na no tomalamozong no makakaday do karawan. Inaoy no si mangay jya o azwazway na mangay do kaidan no karawan. Amin.
ROM,12,1,"Manga kakteh, ko vavagan inyo an. Ta yatey rako na kasyan nyaten ni Ama ta do to. Am ori o torwan nyo no kataotao nyo a italamozong na a komaro do raraten nyo. Ta ori sarayan na ninyo ni Ama ta do to a meyngongyod so onowned a amraralay nya. "
ROM,12,2,Ji nyo to panwanoda o kataotao nyo do yamarahet so yahahapan sya tao do karawan. Ta apyapya pa o kablis na so onowned nyo ni Ama ta do to. Ta ori o ipakateneng nyo do apya nakenakem na jinyo ni Ama ta do to a kano isaray ni Ama ta do to a vazay.
ROM,12,3,Yaken rana a nipamnekan ni Ama ta do to a lamlamsoy na a nipantan na so aryarilaw na am ko vavagan inyo. Ji nyo pahamaha o kataotao nyo. Ta to nyo palololwa o ahahapan nyo so kataotao nyo do na nitoro jinyo ni Ama ta do to a teneteneng nyo. 
ROM,12,4,O makakaday a peyvongvongwan ta am ori o ta ikamaog a yasa ka tao. Am yameykataretarek o vazay da no peyvongvongwan ta. 
ROM,12,5,"Yakman sang, ta tana tamo aro a tao am tamo akmey asa ka tao ji Yeso Kizisto a yamacisidosidong."
ROM,12,6,Na ikarilaw yaten ni Ama ta do to a nimanta nyaten so meykataretarek a teneteneng ta. Am ori o pangozayan ta do teneteneng ta a nitoro na jyaten ni Ama ta do to a somidong so akma tey kakteh do cinai. No teneteneng a mangononong so ciriciring na o nitoro na jyaten am pangozayan ta o nakenakem ta si Ama ta do to a mangononong so ciriciring na. 
ROM,12,7,No panidongan ta o na nitoro jyaten am manidong ta so tao an. No na nitoro jyaten o ikateneng ta mangnanao am mangnanao ta so tao an. 
ROM,12,8,No manvavaga o nitoro na jyaten am vavagan ta o icyatatao ta an. No mazonos o nitoro na jyaten am ji ta mangbeywan do icyatatao ta an. O meypanirsirngen am ji maciziziknai o vazay an. No mangarilaw so tao am masaray onowned.
ROM,12,9,"Beken a hapet no onowned o ipangarilaw so tao. Ji nyo akzan o marahet a vazay, ta o kahap nyo so apiya vazay. "
ROM,12,10,Masicyakarilaw kamo an. Ta inyo rana am akmey meyketeketeh kamo do tangain na ni Kizisto. So ipasikakanig nyo. 
ROM,12,11,"Taosya o malma, ta kowyat nyo a meyvazay. Ahapen nyo o makdeng a nakenakem nyo a omahap so vazay na ni Ama ta do to. "
ROM,12,12,Masaray kamo a omnanala so na itoro jinyo ni Ama ta do to. Tana amyan so alalaw nyo am ji kamo ahayo a meynozi ji Ama ta do to. 
ROM,12,13,Sidongen nyo sira o makasi a tao a akma nyoy kakteh do cinai. Taotawwen nyo sira o minangilili a tao.
ROM,12,14,Ipeynozi nyo sira o mapakakasi jinyo a tao. Ji nyo manircirngi sira o macioya jinyo a tao. 
ROM,12,15,Macikasaray kamo do somaray a tao. Macikalavi kamo do amlavi a tao. 
ROM,12,16,"Peyyangangain nyo o tao a sidongen. Ji nyo pahama o nakenakem nyo, ta pehbowen nyo o nakem nyo. Ji kamo mapakateneteneng."
ROM,12,17,Ji kamo mapatongtonggal. O ipanci no tao apiya vazay am ahapen nyo a peyvazain. 
ROM,12,18,Makapya kamo so nakenakem do icyatatao nyo. 
ROM,12,19,"Ji nyo to meyneynakman o kapatonggal nyo do amwoya ninyo a tao, manga keypong. Cyaha, ta si Ama ta do to o mapasapa do dang. Ta maniring do Seysyo am, ""Yaken o mapasapa do oyaoyyan da ninyo. Yaken o mapeyvazay so amwoya ninyo."" Ori rana am ciring na no Panirsirngen ta. "
ROM,12,20,"Maniring pa do Seysyo am, ""No makcin o kavosoyan nyo am pakanen nyo sira. No mawaw sira am peyyopen nyo sira. Si akman kamo sang am to sira nasnek a manig ninyo."""
ROM,12,21,O marahet a vazay da jimo no tao am ji mo rata. Ta o apiya ahahapan mo sya am itovis mo do marahet a vazay da.
ROM,13,1,Mamimin o tao a omanod so nakenakem do amyokod no seyvo. Ta o iyan no makayokod a tao am nakenakem na ori ni Ama ta do to. Ta o oyowyat da a amyokod no seyvo am apo ji Ama ta do to. 
ROM,13,2,O mapasobna do seyvo am akmey si Ama ta do to o pasobnan da. O akman rana sang a tao am jyabo kaji na ngyanan no ipasingsingkad na sira. 
ROM,13,3,"Ta o vazay no manyokod a tao am jyanyaheyan no apiya so ahahapan sya tao. Am ikanyahey ori no marahet so ahahapan sya tao. Mo ikanyahey o makayokod so tao ang? No si ikanyahey mo am mangasi ka so tao, ta ori o sarayan na nimo. "
ROM,13,4,Ta iya rana am lamlamsoy na ni Ama ta do to. O vazay na am ipeypapya nyo. Am no si pasobnan nyo am manoyong kanyahey nyo nya. Ta manoyong ori a nipamnekan na ni Ama ta do to amwoya no mapasobna a tao. 
ROM,13,5,"Am ori o onotan nyo do makayokod ninyo. Am beken a kanyahey nyo no oyaoyyan na ninyo, ta omaing do onowned nyo rana a makateneng do apya kano marahet."
ROM,13,6,"O itoro nyo a deyking do seyvo am itoro nyo, ta o meyvazay da no amyokod ninyo a tao am vazay ori ni Ama ta do to. "
ROM,13,7,Am ori o torwan nyo jira. Ikanig nyo sira.
ROM,13,8,No amyan so nivood nyo jira am ji nyo peyyahahaya a paolin. To nyo peyyononga o karilaw nyo no icyatatao nyo. No si mangarilaw ka so tao am manoyong ka na nimakahap so iwawalam na ni Ama ta do to. 
ROM,13,9,"Ta o ciring a, ""Ji mangzakza. Ji manwakwak. Ji manakaw. Ji mangagom,"" a kano yamakakaday pa a iwawalam na am na to zaksa ori no yasa ka ciring. O ciring ori am, ""O aryarilaw mo so kataotao mo am akman sang o karilawan mo no icyatatao mo."""
ROM,13,10,O mangarilaw so icyatatao am ji mapeyvazay so marahet a vazay a. Ta o akman rana sang am manoyong rana makahap so nanao na ni Ama ta do to.
ROM,13,11,Peyvazain nyo o akman sang. Ta nyo katenngan o kakeykai na rana ni Yeso a mai a mahap jyaten. So ji nyo to ngitkehi. Ta meytataziman kamo. 
ROM,13,12,Yakomavos rana o marahet a vazay da no tao do karawan. Na kapakaranes rana no yapiya na patazadangan jyaten ni Ama ta do to. Am ori o ji ta to peyvazai so jyapsepsek a vazay ta. Ta kahap ta so apiya vazay akmey voovoo a ipakaharag ta so amlita jyaten a Satan. 
ROM,13,13,To ta peynara o icicirawat do maraw. Ji ta to ngyop so saki. Ji pasagpyana o aktokto. Ji maciskaskad. Ji manginanahet. 
ROM,13,14,"Ahapen nyo si Yeso Kizisto a Panirsirngen ta, akma nyoy voovoo a ipzat nyo do onowned nyo. Ji nyo to mamyapyan o kapeyraraten nyo. So ingtwan nyo do kataotao nyo."
ROM,14,1,O malma pa so onowned ji Ama ta do to a tao am makapya kamo jya so nakenakem an. Tana macitarek o ahahapan na sya am ji nyo a zyakan. 
ROM,14,2,O makdeng so onowned ji Ama ta do to a tao am abo ji da ngangana. Am o malma pa so onowned a tao am o voovoong o yakan da. 
ROM,14,3,O makakakan a tao am ji na zyakan sira o ji makakakan a tao. O voovoong so yakan am ji na namwada sira o makakakan a tao. Ta meyyangay sira akma ney anak ni Ama ta do to. 
ROM,14,4,"Sino ka a yamazyak no lamlamsoy no karwan no tao. Manngwa, ji na zyakan no katenngan a tao o karatan no lamlamsoy na? No si Yeso o Panirsirngen na kasidong na sya am jyabo karahet na."
ROM,14,5,Amyan so tao a manci no katey makdeng no kasaraw a raralayan ni Ama ta do to a kano toda kararaw. Am amyan so tao a manci no kato na meyyangangayan no araraw. Ney yapya na am ji meykawad so nakenakem. 
ROM,14,6,"O tao rana a tongdeng do kasaraw a raralayan da ni Ama ta do to am isaray da o kapakanakem da si Ama ta do to. Akman sang o makakakan a tao, ta isaray na ji Ama ta do to o kanekanen na. O ji makakakan a tao am akman sang. Ta isaray na si Ama ta do to. "
ROM,14,7,O cinatazak ta tao do karawan a yamraralay ni Yeso am beken a kakakzeb ta so kapeypapya no kataotao. 
ROM,14,8,"Ta si Yeso a Panirsirngen ta am yapwan no inawan ta. Am ori o ika si Yeso na no pasarain ta. Tana do ika mavyay ta pa, tana do ikawakwak ta na am ji ta hamangi o ka si Yeso no tomalamozong nyaten. "
ROM,14,9,Ta si Yeso Kizisto rana am nimawakwak a keypirwa na rana mavyay. O ikakman na sang am peypanirsirngan da no mavyay a tao a kano nimawakwak a tao.
ROM,14,10,Am sino ka paro amraherahet so akma moy kakteh do cinai. Ikeykongo ka yajyaninig no akma moy kakteh do cinai. Ta yaten rana am mamimin ta tomnek do tangain na ni Ama ta do to no pacicin na yaten. 
ROM,14,11,"Ta maniring do Seysyo a ciring na ni Ama ta do to am, ""O ko pa ciring jinyo am ko manoyong a mavyay a Tao do to. Am ori o ikamimin da no tao a meylilitod do tangain ko a zomwazway jyaken a Tao do to da."""
ROM,14,12,No si akman sang am mamimin tamo a mangay do tangain na pacicin na ni Ama ta do to no makwa.
ROM,14,13,Am ori o ji ta macitamtamwaji an. Ta naknakmen ta kaji ta mapeyvazayan so pacikzan da meyraraten no akma tey kakteh do cinai. 
ROM,14,14,Macikaop ko na ji Yeso a Panirsirngen ta am katenngan ko na o kabo no makanyaw a kanekanen. No amyan so tao a manci nya makanyaw am manoyong o kakanyaw na do tao no nang. 
ROM,14,15,No si kanen mo o ikarahet no nakenakem no akma moy kakteh do cinai am manoyong kabwata no pangangarilawan mo. Ta tey marahet o koman so ikarahet da no onowned no nikawakwak na ni Yeso Kizisto a tao. 
ROM,14,16,Tana apya jimo o naknakmen mo a vazay mo am ji mo peyvazaya o raten da no tao a itamwad da jimo. 
ROM,14,17,Ta o ney makdeng na do italamozong na ni Ama ta do to am beken a monganay do kanen a kano yopen. Ta monganay do apya vazay a kano kapyapya no onowned kano sarasaray a itoro na jyaten no Seyzi. 
ROM,14,18,Ori an o ahapan ta so vazay ta ji Kizisto an. Ta ori o sarayan na nyaten ni Ama ta do to a kano icyatatao ta.
ROM,14,19,Am ori o ikasangib ta mapeyvazay so ikapya no tao a vazay a kano ipeypakdeng no tao so nakenakem ji Ama ta do to a vazay. 
ROM,14,20,Ji nyo peyparaheta no isovo nyo a kanen o vazay na ni Ama ta do to do onowned no akma nyoy kakteh do cinai. Ta abo kararatan no kanekanen. Am no si kanen nyo o ikarahet da no akma nyoy kakteh do cinai am raraten nyo rana ori. 
ROM,14,21,"Apyapya pa o kajyanganan so vinyay, ji ngyop so saki a ji mapeyvazay so makakaday a vazay a pacikzan da meyraraten no akma tey kakteh do cinai. "
ROM,14,22,Ta ipeyhanhan mo o vazay mo do tangain na ni Ama ta do to abo so karatan. So ji mo meykawaji so nakenakem. Ta o akman rana sang a tao am tey masaray. Am ji mo mancyan do tao. Ta si Ama ta do to makateneng jya. 
ROM,14,23,Am no si amyan so ji mo adkeci a kanen a kakan mo sya am raraten mo ori. Ta ji mo panadnada o nakenakem mo si Ama ta do to. No meyvazay a kaji mapanadnadan si Ama ta do to am mamimin o akman sang a raraten.
ROM,15,1,"Yaten rana yamakdeng so onowned ji Ama ta do to am sidongen ta sira o yapa malma so onowned ji Ama ta do to, kabo rana no ikarahet da do vazay ta. Ta beken a kataotao ta o naknakmen ta. "
ROM,15,2,Manakem ta o kapasaray ta so akma tey kakteh do cinai. Ta ori o ikarapa do onowned da amraralay ni Ama ta do to. 
ROM,15,3,"Ta si Yeso Kizisto rana am beken a o kataotao na o manakem na. Akman so ciring do Seysyo. Maniring am, ""O avavay da jimo no tao am mai jyaken."""
ROM,15,4,"O ciriciring do Seysyo a yadomket am yamamimin a yana inanao jyaten ni Ama ta do to. O peypeypangayan no nang am ikait jyaten a meyhanhan ni Ama ta do to, kasaray ta amnanala so itoro na jyaten ni Ama ta do to. "
ROM,15,5,Inaoy no si sidongen na inyo ni Ama ta do to a yapwan no sarasaray ta a yamapait so onowned ta. Inaoy no si inarahen nyo si Yeso Kizisto apiya so icicirawat a icyakma nyoy asa ka tao so onowned. 
ROM,15,6,So ikalovot nyo a zomwazway si Ama ta do to a Ama na ni Yeso Kizisto a Panirsirngen ta.
ROM,15,7,Makapya kamo so nakenakem do kadwan jinyo. Ta yakman sang si Yeso Kizisto a apya so nakenakem jyaten. Ta ori sarayan da ni Ama ta do to no tao. 
ROM,15,8,"Naknakmen nyo an, ta o na nyai ni Kizisto do teyrahem am sidongen na o tao do Yotay a makateneng do kanoyong na ni Ama ta do to a mangononong do mina ciring na do ineynapo da no kakwa pa. "
ROM,15,9,"O ikadwa na no na peypeypangayan no na nyai ni Kizisto am sidongen na inyo a beken a tao do Yotay a somaray no pangangasyan na ni Ama ta do to. Ta maniring do Seysyo am, ""Ori o anoodan ko jimo a azwazwain a isaray do yanan da no beken a tao do Yotay."""
ROM,15,10,"Maniring pa am, ""Inyo rana beken a tao do Yotay am macizanod kamo do Isedi a tao a somaray an."""
ROM,15,11,"Maniring pa am, ""Inyo rana beken a tao do Yotay am isaray nyo o Panirsirngen ta. Inyo rana a tao do teyrahem am azwazwain nyo si Ama ta do to."""
ROM,15,12,"Maniring pa si Isayya am, ""Meytotwaw o sivovoong na no meyngaran so Yesi. Iya o meymatmatngeh no beken a tao do Yotay. Am ori o peyhanhanan da nya no beken a tao do Yotay."""
ROM,15,13,"Inaoy no si itoro na jinyo o sarasaray na ni Ama ta do to. So ikanoyong nyo rana masaray so onowned a meyhanhan nya, do na kasidong jinyo no Seyzi."
ROM,15,14,"Manga kakteh, ko anoyngan inyo a yapiya so yahahapan sya a yamateteneng a yamvavaga do kadwan jinyo. "
ROM,15,15-16,"Am o teygami rana ya am ji ko na nayotaywa o ciring ko a inanao ko jinyo do yamakakaday a nyo pa jyataptap a vazay. Ta na nipamnekan yaken ni Ama ta do to a lamlamsoy na ni Yeso Kizisto a yameyvazay do beken a tao do Yotay. So yako ikakmey mapatanatanang so kingking a tao a yameylimwang no Mapasaray a Ciriciring na ni Ama ta do to. Inaoy no si akmey kingking sira o beken a tao do Yotay a isaray na ni Ama ta do to, ta niblis na rana no Seyzi o onowned da. So ikanoyong da rana abo so raraten do tangain na ni Ama ta do to."
ROM,15,17,Yako na macilovot ji Yeso Kizisto. Am ori o ko ikazway a yamahap so vazay na ni Ama ta do to. 
ROM,15,18,O yamakdeng a yako ipanci am nioyatan na yaken ni Yeso Kizisto a yasomidong so beken a tao do Yotay a yaomanod ji Ama ta do to. Nisidong na yaken do makakaday a vazay a kano nipeylimwangan ko nya. 
ROM,15,19,So nikowyat ko a mapeyvazay so mapeyzokab a vazay do kanimoyat na jyaken no Seyzi. Am ori o nipapwan ko sya do Yelosaleng a kangay na do Ididiko o yako peylimwangan no Mapasaray a Ciriciring na ni Kizisto. 
ROM,15,20,O ney kakza ko a angayan a meylimwang no Mapasaray a Ciriciring am do ji da pa nimakamizngi so monganay ji Kizisto a ili. Ta ko jyakzan o kapirwa ko so nyangayan da rana nimangnanao. 
ROM,15,21,"Ta maniring do Seysyo am, ""Sira rana o jya nimakamizing pa sya am mamizing da rana. So ipakateneng da rana do manoyong a nanao."""
ROM,15,22,O yako jya nimangai a tomita jinyo do dang am ko ipeylimwang o ciriciring na ni Ama ta do to do yapa ji makasingkad ji Ama ta do to a teyhesa ka ili. 
ROM,15,23,Am ko na nipakavos o vazay ko do jya. So ko na yangay a tomita jinyo. Ta yako na mownay a yamnakenakem so kangay ko jinyo do dang. 
ROM,15,24,Am no si mangay ko rana do Sipanya pongso am mangay ko sazin inyo. Jyabo kaji ta narayan a makacita so kadwan jyaten a. Ala sidongen nyo pa yaken a meypangay do angayan ko. 
ROM,15,25,Am ko meypangay pa sicyaikwaya do Yelosaleng a somidong so yamraralay ni Ama ta do to a tao. 
ROM,15,26,Ta sira meykingking o kyokay do Maciton a kado Akayya so nizpi a yada isidong so abo so nizpi a sinjya do Yelosaleng. 
ROM,15,27,Ori rana am nakenakem da o kasidong da sira. Am manoyong o kasidong da so yamakasi a tao do Yotay. Ta o beken a tao do Yotay am macivonong sira do aryarilaw na ni Ama ta do to. Am ori o pantan da nira so isidong da so makcin a tao do Yotay. 
ROM,15,28,Si mateyka ko na itoro o kingking do sinjya do Yelosaleng am mangay ko na citahen inyo a kangay ko na do Sipanya. 
ROM,15,29,"Ko katenngan, ta si mangay ko jinyo do dang am arako o sarasaray ta a itoro na jyaten ni Kizisto."
ROM,15,30,"Manga kakteh, ko pangozayan si Yeso Kizisto a Panirsirngen ta kano Seyzi a yamanta nyaten so pangarilawan ta. Inaoy no si ipeynozi nyo yaken. "
ROM,15,31,"Ipeynozi nyo yaken, a kaji da manaptan jyaken no ji manaralay a tao a meyvahay do Yotay, a kasaray da no sinjya do Yelosaleng a mahap so kingking a yako yangay jira. "
ROM,15,32,No si apyahen na ni Ama ta do to am ori o ikasaray ko a mangay jinyo do dang a macigaga jinyo. 
ROM,15,33,Inaoy si macikaop jinyo si Ama ta do to a yamanta nyaten so ikapiya no onowned ta. Amin.
ROM,16,1,Amyan so mangay jinyo do dang a meyngaran si Veypey. Iya rana ori am akma tey kakteh do cinai a mavakes a yasomidong so sinjya do Kengkedi. 
ROM,16,2,"Taotawwen nyo ori an, ta ori o vazay ta akmey meyketeketeh do cinai. No amyan so kakzeben na am sidongen nyo. Ta iya rana ori am ney makdeng a nisomidong so aro a tao. So nisidongan na jyakehen."
ROM,16,3,Ko ipeyminaminasi si Paycila kani Akwila a kararay ko a mahap so vazay na ni Yeso Kizisto. 
ROM,16,4,"Ta toda jyangay o inawan da no kasidong da jyaken. So ikabeken a yakehen no yasomaray nira, ta yakman sang o akma tey kakteh do cinai a beken a tao do Yotay do peycyakyokyokayan na a yasomaray nira. "
ROM,16,5,Ko ipeyminaminasi sira o yamalwalovot a yameynozi do vahay da. Ko ipeyminaminasi o kagagan ko a si Ipaynayto. Ta iya rana am ney manma na niomanoyong ji Yeso Kizisto do Yasiya a pongso. 
ROM,16,6,Ko isaray ji Madiya o zikzikna na jinyo. 
ROM,16,7,Ko ipeyminaminasi o kasina ko no inawan a si Antoniko a kani Yoniya. Sira ori am nimanmanma pa ka nyaken a niomanoyong ji Yeso Kizisto. No kapteng da jyamen am sira ori o mina kararay ko do pamemtengan. Katenngan da sira no nipamnekan na ni Yeso Kizisto a amlivolivon no ciriciring na.
ROM,16,8,Ko ipeyminaminasi si Anpodi a kagagan ko a yarana omanod ji Kizisto. 
ROM,16,9,Ko ipeyminaminasi pa si Opano a kararay ta a meyvazay ji Kizisto a kani Setawey a kagagan ko. 
ROM,16,10,Ko ipeyminaminasi si Apeydi a jyablis so nakenakem ji Kizisto a kani Aditopo asa ka vahay. 
ROM,16,11,Ko ipeyminaminasi o kasina ko so inawan a kakteh ta si Helotyan a kano akma tey kakteh do cinai a si Naciso asa ka vahay a omanoyong ji Yeso.
ROM,16,12,Ko ipeyminaminasi o kararay ko si Toveyna kani Tovosa kano kavakes ko a meyngaran si Peysi. Ta sira rana ori am yamakdeng sira a yamahap so vazay na ni Ama ta do to. 
ROM,16,13,"Ko ipeyminaminasi pa si Lovo. Iya rana ori am ney yapya na mahap so vazay na ni Ama ta do to. Ko ipeyminaminasi pa si ina na, ta iya ori am akma ney anak yaken. "
ROM,16,14,Ko ipeyminaminasi si Asincito a kani Veykong a kani Hemeyse a kani Palopo a kani Hema kano karwan da akma tey kakteh do cinai. 
ROM,16,15,Ko ipeyminaminasi pa si Veyaytaw a kani Yodiya kani Nidiya kano kakteh na mavakes a kani Awdinpa kano aro a sinjya a kararay da. 
ROM,16,16,Ipeyminaminasi nyo pa o kadwan jinyo. Yada ipeyminaminasi inyo no aro a sinjya do peycyakyokyokayan na do jya.
ROM,16,17,"Manga kakteh, o ko ivavaga jinyo am azimanen nyo sira o mangamaog so ciring a ipeyvwak da jinyo a iraherahet da so nakenakem da no amraralay ni Ama ta do to. Azimanen nyo sira o amlikolikod do manoyong a nanao a nimamizing nyo. Ta o akman rana sang a tao am ji nyo macikasngeni sira. "
ROM,16,18,Ta o akman rana sang a tao am da ji ngapa o vazay ni Yeso a Panirsirngen ta. Ta o kataotao da o da naknakmen. Sira ori am littan da no ciring da o mahaha so nakem ji Ama ta do to a tao. 
ROM,16,19,Yabo yaji makateneng jinyo so nakenakem a yamahap so ciriciring na ni Ama ta do to. Am ori o ko sarayan ya jinyo. O yako kakzeben jinyo am makakdeng kamo do apya vazay. O marahet a vazay am ji nyo macikasngeni. 
ROM,16,20,Si Ama ta do to o yamanta nyaten so ikapiya no onowned ta. Makeykai na rana si Satan a haragen a kabo na rana no oyowyat na amlita jinyo. Inaoy si itoro na ni Yeso Kizisto a Panirsirngen ta o pangangarilawan na jinyo.
ROM,16,21,Na ipeyminaminasi inyo no mina kararay ko a si Timotay a nimeylimwang no ciriciring na ni Ama ta do to. O kasina ko no inawan a meyngaran si Lociye a kani Yeson a kani Sosipate am sira mamimin a yameyminaminasi ninyo.
ROM,16,22,Yaken rana am si Tesan ko a yamvatvatek do teygami eya. Yako ipeyminaminasi inyo.
ROM,16,23,O yako pacivahayan a meyngaran so Cyayo a yamrara so sinjya a yameynozi do vahay da am yakman sang a yameyminaminasi ninyo. Si Ilato a yatomalamozong no nizpi do keymiminili namen ya kani Kose am yakman sang sira yameyminaminasi ninyo. 
ROM,16,24,[Inaoy si itoro na ni Yeso Kizisto a Panirsirngen ta o pangangarilawan na jinyo. Amin.]
ROM,16,25,Manoyong o kazwazway ta si Ama ta do to. Ta iya rana am yamanoyong a yaomoyat jinyo a meyhanhan nya akman so Mapasaray a Ciriciring na a ipeylimwang ko a yaomagaz ji Yeso Kizisto. Ori rana am ji da nikatenngan no kakwa a nanao na ni Ama ta do to. 
ROM,16,26,Am sicyaikwaya am yameylimwang rana o nivatvatkan da no panoyonoywan na so ciring na no kakwa. Ori rana am ciring na do peycyamahamahatawan na no to meyyonong a Tao do to. So ikanoyong da na no tao a meyhanhan nya. 
ROM,16,27,"Azwazwain ta si Ama ta do to a tey mateneng a Tao do to a mangay do kaidan no karawan, do kanisomidong na jyaten ni Yeso Kizisto. Amin!"
1CO,1,1-2,Yaken rana am si Pawlo ko a yana nipamnekan ni Yeso Kizisto a amlivolivon no ciriciring na a lamlamsoy na ni Ama ta do to. Yaken rana kano akma tey kakteh do cinai si Sotenay am namen ipeyteygami inyo a sinjya do Kedinto a kyokay. Inyo rana kano yamakakaday do peycyeylilyan na a macikaop ji Kizisto a tao am yatamo meyyangangay a na nipamnekan ni Ama ta do to a italamozong na. Si Kizisto am Panirsirngen da. So yata icyakman sang a yamapeypanirsirngen sya. 
1CO,1,3,Inaoy no si itoro na ni Ama ta do to a kani Yeso Kizisto a Panirsirngen ta o pangangarilawan na kano ikapiya no onowned nyo.
1CO,1,4,"Ko masangib inyo a isaray ji Ama ta do to, ta na nitoro jinyo o pangangarilawan na, ta yakamo macikaop rana ji Yeso Kizisto. "
1CO,1,5,"Kanyo tey meynakem rana a macikaop ji Yeso Kizisto a tao. Ori o nyo kateteneng a meylimwang no ciriciring na ni Kizisto, do nyo kapakateneng do manoyong a nanao na. "
1CO,1,6,O ciring na rana ni Kizisto a nipeylimwang ko jinyo am yamanoyong a yana amyan do onowned nyo. 
1CO,1,7,"So yana ikabo no yana jya nitoro jinyo no Seyzi a oyowyat a kano teneteneng nyo, do nyo kapanala si Yeso Kizisto a Panirsirngen ta a mai. "
1CO,1,8,"Jyabo kaji na ngoyatan jinyo ni Yeso a. So ikanoyong nyo na abo rana so karatan do tangain na, no si mai si Yeso Kizisto a Panirsirngen ta. "
1CO,1,9,Abo kalalasan na ni Ama ta do to a nimamnek jinyo a meyhanhan nya. So ikanoyong nyo rana macikaop do Anak na si Yeso Kizisto a Panirsirngen ta.
1CO,1,10,"Manga kakteh, ko vavagan inyo no ngaran ni Yeso Kizisto a Panirsirngen ta akmey asa so ciriciring a ji meykataretarek so nakenakem a malwalovot, akmey asa so onowned, akmey asa so pangozayan. "
1CO,1,11,Ta o kararay na ni Kelay a tao am sya jya nimanayotayo so ciring da jyaken. Maniring sira jyaken am yamyan kono jinyo do dang so nyo ipeykataretarek so nakenakem. 
1CO,1,12,O peypeypangayan no ciring ko am yamyan kono jinyo so yamanci no na kapacyanod jyaken. Yamyan kono so yamanci no na kapacyanod ji Apolo. Yamyan so yamanci no na kapacyanod ji Pite. Yamyan so yamanci no na kapacyanod ji Kizisto. 
1CO,1,13,"So yanyo icyakmey amvonong so kataotao na ni Yeso Kizisto. Manngwa, yaken o nimawakwak ninyo do jyojika an? Manngwa, yada inyo nitaktakan no ngaran ko an? "
1CO,1,14,Ko isaray ji Ama ta do to an. Ta si Kedisepo a kani Cyayo o nitaktakan ko. So na ikabo no ikararwa na nira ori a nitaktakan ko. 
1CO,1,15,So ikabo na jinyo no manci no kanitomaktak ko jinyo no ngaran ko. 
1CO,1,16,Si Setiva rana asa ka vahay o ko nikahamangan a nitaktakan. So ko na ji makatenngi do na keyyan pa no nitaktakan ko jinyo do dang. 
1CO,1,17,"Ta o nipamnekan na jyaken ni Kizisto am beken a manaktak. Ta kapeylimwang ko no Mapasaray a Ciriciring na ni Ama ta do to. So ji ko mangozai do teneteneng ko a mangononong. Ta si akman sang am o teneteneng ko a mangononong o ikakza da ahapen no tao, a kaji da na ngapan so oyowyat no mina kawakwak na ni Kizisto do jyojika."
1CO,1,18,O ipeylimwang a jyojika ni Yeso Kizisto am abo o peypeypangayan na do ji manganoyong a tao. Am yaten a na patazadangen do teyngato ni Ama ta do to am tey rako ori a oyowyat na ni Ama ta do to. 
1CO,1,19,"Ta maniring do Seysyo am, ""Balinasen ko o teneteneng da no ji raralay nyaken a tao kaji na mangononongan no ahapan da so vazay da."""
1CO,1,20,No akman sang am wanjin o teneteneng da no mateneng a tao. Wanjin o teneng da no aro so nivilangan a tao. Wanjin sira o makey a macinekanekad a tao do karawan. So na nipeyolyan sya ni Ama ta do to so teneteneng no tao do karawan abo so angangayan.
1CO,1,21,Tey makdeng o teneteneng na ni Ama ta do to. So ikabo no tao do karawan a mangozay do teneteneng da makateneng ji Ama ta do to. Am kanimamnek na ni Ama ta do to do yada ipanci abo so peypeypangayan a yanamen ipeylimwang a yana ivyay so omanoyong jya tao. 
1CO,1,22,Kakdain da no tao do Yotay o kapakacita da so mapeyzokab a vazay. Ta ori o yanoyong da ji Ama ta do to. Kakdain da no tao do Sila o kateneng da. Ta ipeyhanhan da o teneteneng no tao do karawan. 
1CO,1,23,Am yanamen ipeylimwang si Kizisto a nipadket da do jyojika. O akman rana sang do tao do Yotay am ipacimanig da. Am no citahen da o akman sang no beken a tao do Yotay am abwata o ayyaingan na. 
1CO,1,24,Am do tao do Yotay a kano beken a tao do Yotay a nipamnekan na ni Ama ta do to a omanoyong ji Kizisto am katenngan da si Kizisto a yanan no rako a oyowyat na ni Ama ta do to a kano teneteneng na ni Ama ta do to. 
1CO,1,25,Ta o todalapit a teneng ni Ama ta do to am maharahara pa kano teneteneng no tao. O alikey a oyowyat ni Ama ta do to am rakorako pa kano rako a oyowyat no tao.
1CO,1,26,"Manga kakteh, naknakmen nyo an. Ta akman kamo so wanjin a tao no kapamnek na jinyo ni Ama ta do to. No ahapen ta do tao am apereh jinyo o mateteneng a kano meynakem a tao. "
1CO,1,27,"Am nipamnekan na ni Ama ta do to o ipangoyongoyod da a jyateteneng a tao do karawan, mangay na ipeyleylak so mapahama so nakem a tao do karawan. "
1CO,1,28,Na nipamnekan o ji da pavivilanga a tao do karawan a kano ikaoya da kano ipanci da abwata so pacicingayan a ipaveveh na so ipanci da meynakem a tao do karawan. 
1CO,1,29,Ta ori o ikabo no tao a mapazway do tangain na ni Ama ta do to. 
1CO,1,30,Am si Ama ta do to o yanimapanop jinyo ji Yeso Kizisto. So na ikanoyong a na yapwan no teneng ta. Iya o na niyapwan no yamvonas so raraten ta. Am ori o na abnekan jyaten ni Ama ta do to a abo so raraten do tangain na. So icyakma tey matnaw a ranom so onowned a macilovot ji Ama ta do to a ji na rana nalamozongan no raraten. 
1CO,1,31,"Akman so ciring do Seysyo. Maniring am, ""O mapazway a tao am apyapya pa si Yeso o azwain na."""
1CO,2,1,No kangay ko pa jinyo no kakwa pa am ji ko nipatwaw o makdeng a ciriciring ko jinyo a kano teneteneng ko a inanao ko jinyo no kapeylimwang ko no ciriciring na ni Ama ta do to jinyo. 
1CO,2,2,Ta mina to ko na mamneki do kabo no yamatarek a yako inanao jinyo. Ta si Yeso Kizisto a nipadket da do jyojika o yako inanao jinyo. 
1CO,2,3,"Am ori an, makaranes ko jinyo do dang am malma ko so kataotao amzikzik do kanyahey ko. Ta ihawa ko kaji ko makatenngan do vazay na ni Ama ta do to. "
1CO,2,4,O nipeylimwang ko a ciriciring am beken a masalit a amizngen. So ko ji meyhanhani no ciring ko. Ta yako ipeyhanhan o Seyzi a omoyat jyaken a mapatwaw sya. 
1CO,2,5,So ikanoyong no nakenakem nyo ji Ama ta do to. Beken a monganay do teneteneng no tao. Ta monganay do oyowyat na ni Ama ta do to.
1CO,2,6,Am o yamakekdeng so nakem ji Ama ta do to am yako peylimwangan no yamakdeng a nanao. Am beken a monganay do tao do karawan o teneteneng. So ji ko makalavaci so teneteneng no panirsirngen do karawan. Ta amyan so kasaraw a kabo na no teneteneng da. 
1CO,2,7,O yako ipeylimwang eya am ji da pa nipatwaw no tao no kakwa a teneteneng na ni Ama ta do to. Ta no kaji na pa mamaogan no karawan am amyan rana ori a nakenakem na ni Ama ta do to do kapacikaop ta jya no makwa. 
1CO,2,8,O panipanirsirngen do karawan am abo jira o manoyong a makateneng do pamnemnekan na ni Ama ta do to. No nikatenngan da am jyabo kato da padketan so mazway a Panirsirngen ta do jyojika. 
1CO,2,9,"Akman so ciring do Seysyo. Ta maniring am, ""O nakem na ni Ama ta do to a itoro na do amraralay nya tao am ji da pa nimacita no mata da. Ji da pa nimamizing no cicilwan da. Ji da pa nimanakem no tao."""
1CO,2,10,Am na kasidong jyaten no Seyzi na ni Ama ta do to a ta ipakateneng jya. Ta katenngan no Seyzi o makakaday a vazay. Katenngan na o jyatenngi a vazay na ni Ama ta do to. 
1CO,2,11,"Ji ta tenngi o nakenakem da no tao, ta o kataotao da o makateneng jya. Akman sang an, ta o Seyzi na ni Ama ta do to o makateneng do makakaday a vazay na ni Ama ta do to. "
1CO,2,12,Tanyo jya nyahap o teneteneng da no tao do karawan. Ta o nitovoy na ni Ama ta do to a Seyzi am ori o ta nyahap. Ori o ta ipakateneng do makakaday a aryarilaw na jyaten ni Ama ta do to.
1CO,2,13,"Ori an, ikabeken a teneteneng no tao o namen inanao jinyo a ciriciring. Ta ciriciring no Seyzi o namen ninanao jinyo a na yanan rana no Seyzi na ni Ama ta do to. "
1CO,2,14,O kabwan no Seyzi na ni Ama ta do to am ji na hap o itoro no Seyzi na ni Ama ta do to. Ta o akman rana sang a tao am ji da tenngi o akman sang a vazay. Ta ipanci da abo so angangayan. Ta o yanan no Seyzi na ni Ama ta do to o makateneng jya. 
1CO,2,15,O yanan no Seyzi na ni Ama ta do to a tao am ori o makateneng do monganay ji Ama ta do to a vazay. Am o kabwan no Seyzi a tao am ji da tenngi o monganay ji Ama ta do to a vazay. Am ori o ji da zyaki no akman sang a tao. 
1CO,2,16,"Akman so ciring do Seysyo. Maniring am, ""Sino makateneng do onowned na ni Ama ta do to. Sino makayokod nya."" Am yaten takamo a yana yanan no Seyzi na ni Ama ta do to am katenngan ta o onowned na ni Kizisto."
1CO,3,1,"Manga kakteh, ji ko na naywa jinyo o ciring ko. No kananao ko pa jinyo no kakwa am ji ko meyhanhanan inyo a ipeypalanginan na no Seyzi. Ta monganay kamo pa do karawan. So nyo icyakmey kanakan pa so nakenakem a yaji meypahagnat a yamraralay ni Kizisto. "
1CO,3,2,"Ori o ko peyyopan pa jinyo no meyzoko, ta marahet pa o kapakan ko jinyo no cinvevekeh. Ta ji nyo anget. So nyo ikakman sang sicyaikwaya a yaji ngahap so yamakdeng a yako inanao jinyo. "
1CO,3,3,Ta inyo rana am nyo pa pangozayan o icicirawat no tao. Ta amyan pa jinyo so yamanginanahet a kano yamgalagal a tao. O na ikakman sang am kakownongan na no nyo kapacikaop pa do karawan. 
1CO,3,4,"Yamyan so yatatasa jinyo a yamanci no, ""Yaken am yako macyanod ji Pawlo."" Yamyan so tao a yamanci no, ""Yaken am ko macyanod ji Apolo."" So nyo ipeyyangay pa kano yaji nganoyong ji Yeso a tao."
1CO,3,5,Ikongo angangayan ni Apolo a ka nyaken. Yamen rana am na kapeylamlamsoy jyamen ni Ama ta do to a yamapalolo jinyo a yaomanoyong ji Yeso Kizisto. Ta namen to mangozai o nitoro na ni Ama ta do to a vazay. 
1CO,3,6,Ko nimowa a na kataktak jya ni Apolo. O amzowazovo sya am si Ama ta do to. 
1CO,3,7,O mapamowa sya kano tomaktak jya am todalapit pa ori a vazay. Am o amzowazovo sya am si Ama ta do to. 
1CO,3,8,O mapamowa sya kano tomaktak jya am meyyangay a lamlamsoy na ni Ama ta do to. So to na palololoi sya ni Ama ta do to do lamlamsoy na so itoro na jira. 
1CO,3,9,Yamen rana am namen macipeyvazay ji Ama ta do to. Inyo rana am kanyo akmey nihakawan na ni Ama ta do to a namen pirwahen pa. So nyo icyakmey vahay a na patneken ni Ama ta do to.
1CO,3,10,"No ko pangozayan o nitoro na jyaken ni Ama ta do to a teneteneng am ko akmey mateneng a mangamaog so vahay a tao, do kanimapangay ko so soil na a katonton da jya pakapyahen do teyngato no karwan no tao. So pakapyan da so paringen da vahay. "
1CO,3,11,Ta abo ikararwa na ni Yeso Kizisto a nipamnekan na ni Ama ta do to a akma ney soil. 
1CO,3,12,O mangamaog so vahay a tao am amyan so mangamaog no vowawan. Amyan so mangamaog no lalitan. So iyan no tao a mamaring no kayo a kano vocid. 
1CO,3,13,Am o mina vazay ta am macita ta rana no makwa o kehni na a kaji nehniyan. Ta no marateng rana o araraw na no yai ni Yeso am patwawen na rana. Ori o ipakateneng rana jya. Ta no makwa am askadan na rana ni Yeso o mina vazay ta. 
1CO,3,14,O mehni so niparing a tao am ori o mavezed. O akman rana sang a tao am ori azawen na. 
1CO,3,15,"Am o jyehni so niparing am abo azaw na. Am ahapen na ni Ama ta do to do teyngato, do kakma ney nimakagag so kataotao na do apoy."
1CO,3,16,"Manngwa, nyo jyatenngi o na kapacilovot jinyo ni Ama ta do to? Manngwa, nyo jyatenngi na keyyan jinyo no Seyzi? "
1CO,3,17,"Am ori an, no si amyan so tao a mapeykaraherahet so kataotao na a na pacikaopan ni Ama ta do to am jyabo kaji na patovilan jya. Ta o pacikaopan ni Ama ta do to a tao am abo karatan na. Inyo rana am yamyan jinyo si Ama ta do to."
1CO,3,18,Ji nyo ngalalasa o aktokto no kataotao nyo an. No amyan jinyo so ominara so icicirawat no tao do karawan a mapazway so teneng na am iptad na rana o kapakateneteneng na. Ta ori o ikanoyong na mateneng a tao. 
1CO,3,19,"Ta o ipanci no tao do karawan a mateneng am ipanci na ni Ama ta do to a jyateneng a tao. Akman so ciring do Seysyo. Maniring am, ""O mateneng a tao am kalittan sira no teneng da kaji na mangononongan no vazay da."""
1CO,3,20,"O ciring pa do Seysyo am, ""Katenngan na ni Ama ta do to o kabo no peypeypangayan na no naknakmen da no mapakateneteneng a tao."""
1CO,3,21,Am ori o ikabo no tao a mapazway a manci no kownot na do kadwan jyamen. Ta yamen rana a yamangnanao am nitovoy na yamen jinyo ni Ama ta do to a amnanao jinyo. 
1CO,3,22,Yamen rana si Apolo a kani Pite am namen meyyangangay a nitovoy na ni Ama ta do to a somidong jinyo. Tana karawan a tana mavyay kano mawakwak a tana sicyaikwaya kano makwa am o yamakakaday rana ya am nitoro na ni Ama ta do to a ipeypapya nyo. 
1CO,3,23,"Am naknakmen nyo an, ta inyo am na italamozong ni Kizisto an. Si Kizisto am amizngen na si Ama ta do to."
1CO,4,1,Inyo rana am panadnaden nyo yamen a lamlamsoy na ni Kizisto a nipamnekan na ni Ama ta do to a meylimwang no ciriciring na an. Ori rana am ji da tenngi no tao no kakwa. 
1CO,4,2,O kakzeben no lawpan do lamlamsoy na am manoyong so onowned. 
1CO,4,3,"Yaken rana am tana pacicin nyo yaken am tana pacicin da yaken no mapacicici so tao am to ko pa nazibwan o akman sang a vazay. Ta ji ko mancyan kapya na, karahet na no vazay ko. "
1CO,4,4,Yako jyatenngi o keyyan no ko karatan. Am yako ji mancyan o kabo na. Ta si Ama ta do to o manoyong a makateneng jya. 
1CO,4,5,"Am ori an, ji nyo manamwaji so tao do ji na pa makaranesi no yai ni Kizisto. Ta si ipirwa mai si Yeso am ori o ipeytotwaw na rana no makakaday a nitayo a vazay a kano amyan do onowned no tao. No marateng rana ori am mamimin o tao a makahap so itoro na jira ni Ama ta do to a sarasaray da. Am palololwen na do mina vazay da."
1CO,4,6,"Manga kakteh, o ko pancyan no aro a vazay namen si Apolo am ipakateneng nyo do kaji nyo mapeycyakabanan so lamlamsoy na ni Ama ta do to akman so domket do Seysyo a ciring. "
1CO,4,7,"Inyo rana mapakazwazway am sino ney mowyat na jinyo a makaharag so tao. Manngwa, nyo jyatenngi o yamakakaday jinyo a yamamimin a yapo ji Ama ta do to? Ikongo nyo peyzezwayan no nitoro na jinyo. Am ori o pavevehan nyo pa so nakenakem nyo an."
1CO,4,8,"Ala nyo ipanci o kabwata rana no yaji ngyangyan jinyo, a yarana makataptap so teneteneng a kano makakaday a itoro na jinyo ni Ama ta do to a akmey amyan rana do panirsirngen. Inaoy no si manoyong keyyan nyo do peypakarangan nyo a kapacikazway namen jinyo a panirsirngen. "
1CO,4,9,Ta no ko citahen am yamen rana nipamnekan na ni Yeso a amlivolivon no ciriciring na am yakmey nipazasing na yamen ni Ama ta do to do pakananaken a tao do karawan. Akman so nipamnekan da rana wakwaken a meyraraten a tao a ipeyyangwangongoyod da no tao do karawan a kano tinsi. 
1CO,4,10,"Da ipanci yamen no tao do karawan a abo so kapsepsekan, do namen kapangnanao no ciriciring na ni Kizisto. Am inyo am nyo ipanci o kataotao nyo a mateneng a meyhanhan ni Kizisto. So nyo ikowyowyat pa ka nyamen. So da kolalahan jyamen a da kanig ninyo. "
1CO,4,11,"Yato ngai sicyaikwaya o yanamen ipacikekcin a yamawaw a yamamez a abo so ayob a yamasangib a yada bakbakan a yabo so vahay, "
1CO,4,12,a yamowyat a yameyvazay a yamyaw no velek namen. So yanamen ikasangib a yada avain. Am namen ipeynozi sira. No yada peymetdehan yamen am namen to nazibwan. 
1CO,4,13,"No yada yamen pasnesneken am namen tovisan sira no apya a ciriciring. Na kai sicyaikwaya no yada pancyan nyamen a akmey ibeybek no karawan, abo so angangayan a tao."
1CO,4,14,"O yako vatvatkan do yakman sang a ciriciring am beken a ko ipasnesnek jinyo, ta yako ipeypakatkat jinyo akma koy anak. "
1CO,4,15,Tana todaro tao amnanao jinyo a mapeypahagnat so nakenakem nyo ji Kizisto am asa saon o ama nyo am. Ta yaken rana am nipeylimwang ko jinyo o Mapasaray a Ciriciring na ni Ama ta do to. So yako icyakmey ama nyo a omanoyong ji Yeso Kizisto. 
1CO,4,16,Am ori o ko vavagan jinyo a ominara jyaken. 
1CO,4,17,"So tovoyan ko si Timotay a mangay jinyo do dang. Ta iya rana do ta raralayan ni Yeso am ney mowyat ori akma koy anak. So pazimanan na sya jinyo so ahahapan ko sya, do ko kararalay ni Yeso Kizisto. Ori rana am nipangnanao ko rana ori do peycyakyokyokayan na."
1CO,4,18,Yamyan so yatatasa ka tao jinyo a yamapahama so nakem a yamanci no kaji ko rana nangayan jinyo do dang. 
1CO,4,19,Am no si apyahen na yaken ni Yeso a Panirsirngen ta am jyabo kapeyyahahay ko a mangay a tomita jinyo a. No si marateng rana o araraw no yangay ko jinyo do dang am jyabo kaji ko ankadan do vazay da kano ciring da no mapakazwazway a tao. 
1CO,4,20,Ta o tao rana a macikaop do italamozong na ni Ama ta do to am to rana cita do vazay da o oyowyat na ni Ama ta do to. So ji na makaneci no ciriciring da. 
1CO,4,21,"Ikongo apyahen nyo a vazay ko si makaranes ko jinyo do dang. Manngwa, apyahen nyo o kaoya ko ninyo? No apyapyahen nyo o kasaray ko ninyo."
1CO,5,1,Yamanoyong o kanimakamizing ko so keyyan na jinyo no mapasagpyan so kataotao na. O akman rana sang a vazay am ji da mya no ji manaralay a tao. O nimamizing ko am amyan so tao a mapasagpyan so nakenakem na do kaminan na. 
1CO,5,2,"Ikongo dang o pazwain nyo. Manngwa, ji nyo a ratan so onowned o akman so sang so vazay a tao? Am ori o to nyo na pasyai so akman sang a tao. "
1CO,5,3-4,"Yaken rana am tana yamarai o kataotao ko jinyo am onowned ko am yakmey to ngyan jinyo. So yako pangozayan do ngaran na ni Yeso a yamwoya no yakman sang so vazay a tao. So yako icyakmey yamyan jinyo do dang. No malwalovot kamo am akma koy to macilovot jinyo so onowned, do ko kapangozay do oyowyat na ni Yeso a Panirsirngen ta. "
1CO,5,5,O akman rana sang a tao am to nyo macyozai a kapeyingnen na so kataotao na ni Satan. Si maliliw na o kataotao na meyngen am ori o ipamlis na rana a kavyay no pahad na no si pirwa mai si Yeso a Panirsirngen ta.
1CO,5,6,"Taosya o kapakazwazway nyo. Nyo jyatenngi o ciring a manci no, ""O likta kosozi no odong am mapeymway na o rako a odong."" "
1CO,5,7,"So pakarwan nyo so kosozi no odong a mapeyraraten jinyo, ta ori o ikanownaw no onowned nyo a nimavonas rana so raraten. Ta nimawakwak si Yeso Kizisto a yanimalit so raraten ta, akmey kagling a wakwaken da no tao do Yotay. So nipatastasan na sira no tinsi a jya nimwakwak so kabnekan da no yanan no rala no kagling a vahay. "
1CO,5,8,"Ori an, sarayan ta ni Yeso a nimawakwak no raraten ta. So ikanoyong ta rana komaro do peyraratenan ta. Taosya rana mangalalas a kano meyraraten a icicirawat an. Ta o manownaw a onowned a kano manoyong a nanao o ahapen ta, akman so kabwan no kosozi a odong."
1CO,5,9,O mina teygami ko jinyo no kakwa am nipaziman ko na jinyo o kaji nyo macihzan do mapasagpyan so nakenakem a tao. 
1CO,5,10,"O ko ipanci am beken a ji manaralay a tao a somagpyan, mangamkam, manakaw a kano manaralay so malas a iraralay. Ta no si karwan ta na o karawan saon o ji ta macikaopi jira. "
1CO,5,11,"O peypeypangayan no ciring ko am ji macihza do mapasagpyan so nakenakem na, mangamkam, manaralay so malas a iraralay, mangangavain, masakisakin a kano manakaw a ji mamlis so nakenakem a sinjya. So ikanoyong no kaji nyo macihzan jira a ji macihanghang jira."
1CO,5,12-13,"Ji ta zyakan sira o ji manaralay a tao, ta si Ama ta do to o mapacici sira. Am o manaralay a tao am jyabo kaji ta mapatwawan so raraten da. Ta maniring do Seysyo am, ""Pasyain nyo jinyo o meyraraten a tao."""
1CO,6,1,No amyan so ikazyak nyo a vazay no akma nyoy kakteh do cinai am ji nyo mancyan do ji manaralay a mapacicici a tao. Ta to nyo na zavata do akma nyoy kakteh do cinai. 
1CO,6,2,"Manngwa, nyo jyatenngi yaten a italamozong na ni Ama ta do to o mapacici so tao do karawan no makwa? No si inyo eya mapacici so tao eya am manngwa, ji nyo rana zavat o likta a vazay? "
1CO,6,3,"Manngwa, nyo jyatenngi tamo kapacici so tinsi no makwa? Kakwakwan no nang a ney manngo rana o vazay do karawan. "
1CO,6,4,"No akman sang a keyyan no ikazyak nyo am manngwa, ipanci nyo sira o ji manaralay a tao a mangay omzavat sya? "
1CO,6,5,"Tey macimasnek o akman sang. Manngwa, yabwata rana jinyo o yasa ka mapatak a tao a mangay omzavat so ikazyak da no akma tey kakteh do cinai? "
1CO,6,6,Ikeykongo kamo a yamakalavat so da karatan no kakteh nyo do tangain no ji nganoyong ji Yeso a tao.
1CO,6,7,O yongkad no nyo karatan am nyo kapaciraherahet. Ikeykong kamo a yajya todalpid so nakenakem. 
1CO,6,8,Nyo apyapyahen pa o kalpid nyo sira. So nyo ikakman sang so nakenakem do akma nyoy kakteh do cinai. 
1CO,6,9,"Manngwa, nyo jyatenngi o kaji da macikaopan no makwa do italamozong na ni Ama ta do to no meyraraten a tao an? Ji nyo ngalalasi o kataotao nyo an. Ta o mapeyzavozavoz so tao na, manaralay so malas a iraralay, mangzakza so icyatatao, mangzakza so kehngehngay no kolit, "
1CO,6,10,"manakaw, mangamkam, masakisakin a kano manraherahet so icyatatao a kano amgacigat do tao a tomoro am o akman rana sang a tao am ji sira macikaop do italamozong na ni Ama ta do to no makwa. "
1CO,6,11,"Yamyan jinyo so nimakman so sang no kakwa. Am kanivonas na rana so raraten nyo ni Ama ta do to. So nyo rana ipacikownongan ji Ama ta do to a kabnek na rana ninyo a abo so raraten do tangain na, do kapeyhanhan nyo ni Yeso Kizisto a Panirsirngen ta kano katalamozong na jinyo no Seyzi na ni Ama ta do to."
1CO,6,12,"Ala myan so tao a manci no, ""Yabo ko jyapeyvazay a vazay."" Jyalas ori an. Am beken a todamimin o vazay a makarapa do onowned. So ko pancyan no yabo jyapeyvazay a vazay. Am ji ko mamyapyan o asa ka vazay a to mapeylamlamsoy jyaken. "
1CO,6,13,"Amyan so tao a manci no, ""O kanen rana am ioran do velek. O cinamaog no velek am kanen."" So ji na alasi nang. Am beken a to meyyonong o yameykadwa ya. O cinamaog ta am beken a pasagpyanen ta o kataotao ta, ta o kararalay ta ni Ama ta do to. So ikanoyong na ni Ama ta do to a mapeyveyveken jyaten. "
1CO,6,14,Si Ama ta do to o nimapeyvangon si Yeso do heseb na. So icyakman na sang ni Ama ta do to a mangozay do oyowyat na a mapeyvangon jyaten no makwa.
1CO,6,15,"Nyo jyatenngi o na kaponged no kataotao nyo ni Kizisto? Manngwa, apya kapasagpyan ko so akma ney kataotao ni Kizisto? Tey marahet o akman sang! "
1CO,6,16,"Nyo jyatenngi o karahet no mahakay a mapasagpyan so kataotao na do somagpyan a mavakes? O akman sang a tao am akmey meytovong sira do vahay. Ta maniring do Seysyo am, ""Akmey asa rana sira so kataotao o rarwa meytovong do vahay."""
1CO,6,17,Am o macikaop ji Yeso am macilovot o nakenakem na ji Yeso an.
1CO,6,18,Am ori o ji nyo pasagpyani so kataotao nyo an. O makakaday a raraten am ji mapeykaraherahet so kataotao. Am o mapasagpyan so kataotao da am peykarehrehten da o kataotao da. 
1CO,6,19,Nyo jyatenngi o na keyyan jinyo no Seyzi na ni Ama ta do to a nitoro na jinyo? So ikabeken a inyo no kataotao nyo. 
1CO,6,20,Ta inyo rana am na nipalit inyo no rala na ni Yeso. Am ori o azwazwain nyo si Ama ta do to no kataotao nyo an.
1CO,7,1,O ciring nyo do teygami nyo am ko naknakmen o kapyapya pa no kaji mapazagpitan no mahakay. 
1CO,7,2,Am yana katey yaro no vazay da yamapasagpyan so kataotao da. Am ori o ikapyapya na rana no kapazagpit da no mahakay. Akman sira so sang o mavakes a macivahavahay. 
1CO,7,3,O mahakay am panadnaden na o kahanghangan na. Akman sang o mavakes na. 
1CO,7,4,"Ta o kataotao no mavakes am italamozong no mahakay na. Akman sang o kataotao na no mahakay na, ta italamozong na no mavakes na. "
1CO,7,5,Am ori o ji nyo mapasalai do kadwan jinyo an. No nakem no asa jinyo so kapeynozi na am manoyong o kapeytarek nyo so alikey. Am no komavos rana a meynozi am meytovong kamo na meyyaven do vahay. Ta littan na inyo ni Satan do kaji nyo makaparingan so nakem nyo.
1CO,7,6,O ciring rana ya am beken a ko ipasonson jinyo. Ta ko ikarilaw inyo. 
1CO,7,7,Ko ikakza o kakman nyo jyaken a ji nimapazagpit. Am kaji na meyyangangayan no nakenakem do kataotao a nitoro na ni Ama ta do to. Ta myan so tao a akman sang. Amyan so tao a jyakman sang.
1CO,7,8,Sicyaikwa rana ya am ko pamizngen sira o ji pa nimeysinmo a tao a kano vao a mavakes a ominara jyaken. Ta apyapya pa o kaveyvow do vahay. 
1CO,7,9,Am no si ji nyo apzaci o onowned nyo am apyapya o kapazagzagpit nyo. Ta maraherahet o kato na ngyanan do onowned nyo no kakey nyo a macivahavahay.
1CO,7,10,"So iyan no ciring ko do nimeysinmo rana tao. Ta beken a nakenakem ko ya, ta nakenakem na ni Yeso. O mavakes rana am ji na ngaroi o kahanghangan na mahakay. "
1CO,7,11,"No manoyong kanikomaro na rana am ji rana macivahavahay no ji rana meyoli do kahanghangan na. So icyakman na sang no mahakay, ta ji na to pakarwa o kahanghangan na mavakes."
1CO,7,12,"Akman sang, ta yamyan so ciring ko do karwan no tao. Am beken a nakenakem na ni Yeso. No myan so manaralay a nimapazagpit rana so ji manaralay a mavakes a kasaray na macitovong jya am apya o akman sang an. So ji na to pakarwi so kahanghangan na mavakes. "
1CO,7,13,No myan so manaralay a mavakes a nisomeksek rana do ji manaralay a mahakay a kasaray na no mahakay a macitovong jya am ji na to ngaroi o mahakay na. 
1CO,7,14,Ta o ji manaralay a mahakay a nimapazagpit rana so manaralay a mavakes am masidong na no mavakes na. So ipacyangay na do mavakes na masidong na ni Ama ta do to. So icyakman na sang no nimacivahavahay rana a ji manaralay a mavakes. Ta masidong na no mahakay na. Ta si ji sira akman sang am ji na nidonga ni Ama ta do to o ananak da. So ikanoyong da peypapyahen na ni Ama ta do to. 
1CO,7,15,"Am no karwan da sira o manaralay a kadwan da do vahay am to nyo na macyozai o akman sang. Tana mahakay a tana mavakes am ji nyo na ratan, ta o nipamnekan na jyaten ni Ama ta do to am kakzeben na yaten apiya so nakenakem do kavavahay ta. "
1CO,7,16,Ta imo rana a yamanaralay a mavakes am ikongo mo ipakateneng do kapakasidong mo so kahanghangan mo a omanoyong ji Yeso. Inyo rana kamahakayan a yamanaralay am ikongo nyo ipakateneng do kapakasidong nyo so kamavakesan nyo a omanoyong ji Yeso.
1CO,7,17,Mamimin ta mangozay do nitoro na ni Ama ta do to a ahapan so kataotao ta an. So ji ta mapasalai jya. Ta ori o yako ipangnanao do peycyakyokyokayan na. 
1CO,7,18,"Inyo rana tao do Yotay a niyongkadan rana do kataotao a manoyong a Isedi a tao a yamraralay rana ni Yeso am cyaha, ji nyo naywa o yongkad nyo. Am inyo rana beken a tao do Yotay a omanoyong rana ji Yeso am tana abo yongkad do kataotao nyo am abneken na inyo a anak na ni Ama ta do to. "
1CO,7,19,Tana niyongkadan a tana jya niyongkadan am meyyangay. O ney makdeng na am kownot ta ji Ama ta do to. 
1CO,7,20,So ji ta ngezsangi no kasasaodan ta tao. 
1CO,7,21,Tana nimeycicinda ka kalamsoyan da no tao no kapanaralay mo am ji mo a ratan. Akman ka sang so nakem no si ji da rana peylamlamsoya imo. 
1CO,7,22,"Ta o lamlamsoy da tao a omanoyong ji Yeso am to naliway rana sira do tangain na ni Ama ta do to. Akman so sang sira o to naliway a tao a omanoyong ji Yeso, ta lamlamsoy na sira ni Yeso Kizisto. "
1CO,7,23,Inyo rana am yatey rako na nipalitan jinyo ni Ama ta do to. Am ori o ji nyo mamyapyai no tao a tomalamozong ninyo. Ta italamozong na rana inyo ni Ama ta do to. 
1CO,7,24,"Manga kakteh, ji nyo ngezsangan o kasasaodan nyo do tangain na ni Ama ta do to."
1CO,7,25,Omagaz rana do ji pa nimacivahavahay a tao am abo nimahap ko a nakenakem na ni Yeso Kizisto. Am kanimarilaw na nyaken ni Ama ta do to a meyhanhan nya. So ko pangozayan do kataotao ko a yamapatwaw so ciring ko. 
1CO,7,26,No ko citahen o alalaw do teyrahem am ko apyapyahen pa kakman ta sya tao a ji macivahavahay. 
1CO,7,27,No yarana myan jinyo so tao am ji nyo naknakma o kapakaro nyo sya. Am no si abo pa jimo tao am ji mo naknakma keyyan na jimo no tao. 
1CO,7,28,"Am no si ikakza mo o kapazagpit mo am cyaha, ta beken a raraten ori. Am ko apyapyahen pa kaji nyo nginaran sira masanga no meykamadadayan a vazay da do kavavahay da."
1CO,7,29,"O ko ipanci pa jinyo, manga kakteh am yalikey rana ta yahap so vazay na ni Ama ta do to. Am ori an, inyo rana yamyan so kahanghangan a mavakes am akman kamo rana so kabwan no tao a abo rana so ikasanga a mahap so vazay na ni Ama ta do to. "
1CO,7,30,"Tana meyngen o onowned a tana masaray, tana aro so apzapzatan a tana abo am taosya o kasanga na jinyo no makakaday a vazay a omraralay ni Ama ta do to. "
1CO,7,31,O nimakataptap rana so kanekanen do karawan am akman sira so ji nitomaham do kanekanen. Ta o karawan eya am makeykai a komavos.
1CO,7,32,Ji kamo a rahet so onowned. Ta o mahakay a kabwan no tao am to nangdengi o kanakenakem na so vazay na ni Ama ta do to a ipasaray na sya. 
1CO,7,33,O manakem da no mahakay a yanan rana no tao am naknakmen da o kapasaray da so mavakes da. 
1CO,7,34,So ikanoyong da meykarwa rana so nakenakem ji Ama ta do to. O ji nimacivahavahay pa a mavakes am vazay na ni Ama ta do to o manakem da. Ta isaray da kapeykingking da no oyowyat da kano onowned da. O manakem da no nimacivahavahay rana a mavakes am vazay do kavavahay da. Ta naknakmen da o kapasaray da so mahakay da.
1CO,7,35,O ko peycirngan sang am ko sidongen inyo. So ko ji mapasonsoni jinyo. Ta ori o ikakdekdeng nyo pa mahap so vazay na ni Ama ta do to a ji mangbeywan jya.
1CO,7,36,O nitamtamkan da rana tao a kaji da na ngapan sira am no ji na apzaci no mahakay o onowned na makza no kapapapen na pa am apyapya rana kato na rana mapapenan so yanan na so nakem a mavakes. Ta o akman rana sang am beken a raraten o akman sang. 
1CO,7,37,Am no myan so tao a jyakza no kapapapen na am to na rana mamneki do onowned na o kapzat na do onowned na. So ikapyapya na rana no kaji na mapapenan. 
1CO,7,38,Tana ipanci da o kapya no mapapapen am arakorako pa o kapyapya na no kaji mapapenan.
1CO,7,39,O nimacivahavahay rana mavakes am ji neksek do tao do iyan na pa no kahanghangan na do karawan. Am no mawakwak rana o mahakay na am apya o kapirwa na pa so kapacivahavahay na. Am ney yapiya na kangay na someksek do manaralay a tao. 
1CO,7,40,Am no ji na ranakzan o kapacivahavahay na am apyapya rana o akman sang. Ori rana am nakenakem ko ori do kataotao ko. Am ko naknakmen o katalamozong na nyaken no Seyzi na ni Ama ta do to.
1CO,8,1,O nipazos da kanen am tamo mamimin a makateneng do akman sang. O teneteneng rana ya am yapwan no kapazway no tao. Am o pangarilawan am ipeypapya so tao. 
1CO,8,2,O mapakateneteneng a tao am jyanoyong o katenngan na. 
1CO,8,3,Am o amraralay ni Ama ta do to a tao am ori o ipanci na ni Ama ta do to a anak na.
1CO,8,4,Oya rana o ipanci ko jinyo a omagaz do nipazos da kanen. Tanyo katenngan o kaji da anoyngan no malas a iraralay da. So tanyo ipakateneng do na kasa ni Ama ta do to a ta iraralay. 
1CO,8,5,"Tana aro o malas a iraralay da kano ipanci da tomalamozong no hanit a kano teyrahem a iraralay da am, "
1CO,8,6,"yaten rana a yamraralay ni Ama ta do to am yasa si Ama ta do to a na yapwan no meycyamadadayan. So yana ikanoyong a tomalamozong nyaten. Akman sang, ta abo ikararwa na ni Yeso Kizisto a Panirsirngen ta a nimangamamaog so meycyamadadayan a yana yapwan no ikavyay no pahad ta."
1CO,8,7,Am yamyan pa so akma tey kakteh do cinai a yaji makateneng pa do kabo na no oyowyat no malas a iraralay da no karwan no tao. Ta yamangday da kakan so nipazos o da kapanci no da kapacizanod jira do amraralay no malas a iraralay da. Am ori o da karehtan nya so onowned no yakoman sira so yada nipazos. 
1CO,8,8,O kanen rana ya am ji na novili ni Ama ta do to. Tana koman ta do nipazos da am tana ji ta ngan am jyablis o nakenakem na jyaten ni Ama ta do to.
1CO,8,9,Am azimanen nyo. Ta ji nyo akwan kapya na jinyo o kato nyo mangozayan do kataotao nyo. Ta panadnaden nyo sira o malma pa so onowned a amrahet pa sya. 
1CO,8,10,No myan pa so tao a marahet pa nya kapakacita na jinyo a makateneng jya tao a makapya koman so nipazos do panaralayan so malas a iraralay da am jyabo kaji nyo akmey to ngingitan sira koman so nipazos a. 
1CO,8,11,O malma pa so onowned a akma tey kakteh do cinai a nikawakwak ni Kizisto am jyabo kaji na ratan so kangangay a makacita jinyo a. 
1CO,8,12,O akman rana sang a vazay nyo am manoyong kanimeyraraten nyo do akma nyoy kakteh do cinai. So yanyo icyakmey amhaha so nakenakem da no yamalma pa so onowned a tao. So nyo ikanoyong a yameyraraten do tangain na ni Kizisto. 
1CO,8,13,Am ori o no si ikarahet da o kanen ko no akma koy kakteh do cinai am ji ko na nganna o akman sang a kanen mangay no makwa. Ta maraherahet o kapacinara da jyaken no akma koy kakteh do cinai a marahet nya so onowned.
1CO,9,1,"Jyabo kato ko ngonongonongan do vazay ko a, ta na nipamnekan yaken ni Kizisto amlivolivon no ciriciring na. Manngwa, ko jya nimacita si Yeso a Panirsirngen ta? Manngwa, beken a inyo na kakownongan no vazay ko ji Yeso? "
1CO,9,2,"Tana ji da panadnada yaken a nipamnekan ni Kizisto am cyaha, ta nyo panadnaden yaken a nipamnekan ni Kizisto. Ta inyo o yongkad na no kanimamnek na jyaken ni Kizisto a Panirsirngen ta."
1CO,9,3,No tamwaden da yaken a manci no kaji ko meyngongyodan a nipamnekan ni Yeso a omlivolivon no ciriciring na am oya o itovis ko jira. 
1CO,9,4,Jyabo kanig ko a patodahan da no sinjya so kanen ko do kapeylimwang ko no Mapasaray a Ciriciring na ni Ama ta do to a. 
1CO,9,5,Jyabo kapacitarek ko do karwan namen a nipamnekan ni Kizisto a. Akman so kakteh ta si Pite a ka nira wari na ni Yeso a mapalololo so kahanghangan da mangilili. 
1CO,9,6,"Manngwa, abo nakenakem nyo jyamen si Parnapo a yamnanao jinyo no ciriciring na ni Ama ta do to a kato namen ngonongonongan do kahakakaw namen a amyaw so velek namen? "
1CO,9,7,Sino o mangay do itaysang a tao a to ngonongonong do kanen na palolwen. Sino o meymowa so asi no kayo a jyangan so asi na. Sino jinyo o mangonong so kagling a ji meyyakan so kagling.
1CO,9,8,Beken a ko to mancyan o akman sang a ciring. Ta yakman sang o ciring do iwawalam na ni Moyse. 
1CO,9,9,"Ta maniring am, ""No peyvazain o baka am ji bengbenga o ngongoy da."" Manngwa, makdekdeng pa o baka a na ikarilaw ni Ama ta do to? "
1CO,9,10,Jyabo na kaji ngagazan jyamen no ciring eya. Tana mangay meymowa kano manlangi so mojis am abo ji ngakzeb so kapavonong da sira do nilangi da a mojis. 
1CO,9,11,Yamen rana am namen nipanokos jinyo o manoyong a nanao na ni Ama ta do to. No nipanta nyo yamen am jyabo kalas namen a omahap so itoro nyo jyamen a. 
1CO,9,12,No akman sang o karwan no tao a mangakday jinyo am ikongo ikarahet namen akman sang so nakenakem jinyo. Am namen kajyakmanan so sang. Ta namen to liliwa o namen kakcin a kano namen kahen. Ta ikasengseng na meylimwang no Mapasaray a Ciriciring na ni Kizisto no si myan so tao a manci nyamen a magom so itoro nyo. 
1CO,9,13,"Manngwa, nyo jyatenngi o kapanta no meyvazay do rako a panaralayan a tao so kanen da? Akman sang o mapatanang so baka do rako a panaralayan, ta ipanta sira so vonong da do nipatanang ji Ama ta do to. "
1CO,9,14,"Akman sang o meylimwang no Mapasaray a Ciriciring na ni Yeso, ta pakanen sira."
1CO,9,15,Am kaji ko nimangapan so kakzeben ko jinyo. O ko vatvatkan do akman sang a ciring am beken a ko yagom o kataotao ko an. Tana mawakwak ko no kakcin ko am apyahen ko o kabo no ngina na no inanao ko jinyo. 
1CO,9,16,"Am ikongo o pazwayan ko so kapeylimwang ko no Mapasaray a Ciriciring na ni Ama ta do to, do nitoro na jyaken a vazay ko ni Ama ta do to. No si ji ko meylimwangan no ciriciring na am jyabo kapya ko a. "
1CO,9,17,No si to ko minaknakman o kapeylimwang ko no ciriciring na ni Ama ta do to am manoyong o kapangakday ko jinyo. Am na kanitomoro nya jyaken so akman sya vazay ko. So ko anoyngan jya ney makdeng na vazay ko. 
1CO,9,18,Am ikongo o azaw ko ang. O mahap ko am kasaray ko a meylimwang no Mapasaray a Ciriciring na ni Ama ta do to a ji ngahap so itoro da jyaken a kahanhanan na ni Ama ta do to.
1CO,9,19,"Yaken rana am yabo mapeylamlamsoy jyaken a tao. Am nakenakem ko o kakma koy lamlamsoy da no aro a tao, do ko kapanop sira. "
1CO,9,20,"No macivazay ko do tao do Yotay am inarahen ko sira o tao do Yotay, do kakza ko no kapanop ko so aro a tao do Yotay. Tana ko na ji mangozai o iwawalam na ni Moyse am ko ahapen o iwawalam da, do ko kapanadnad sira a yapanopen. "
1CO,9,21,"Akman sang no kapacikaop ko do beken a tao do Yotay. Ta ko inarahen sira a ji ngahap so iwawalam na ni Moyse, do ko kahap sira yapanopen. Am beken a kaji ko ngonotan do iwawalam na ni Ama ta do to. Ta yako pangozayan o iwawalam na ni Kizisto. "
1CO,9,22,"No macikaop ko do malelma so nakenakem a tao am panadnaden ko sira do kahap ko sira panopen. Am ori o panadnadan ko so iwawalam da no pacikaopan ko a tao, ta ori o ipanop ko sira a omanoyong ji Yeso. "
1CO,9,23,Ko akmanan sang so vazay ko am ko ipatak o Mapasaray a Ciriciring na ni Ama ta do to. Ta ori o ipakarara ko so karwan no tao a macizanod a somaray no ciriciring na ni Ama ta do to.
1CO,9,24,"Katenngan nyo an. Tana aro o macipalalayo a tao am asa saon o azawen da am. Akman kamo so sang an, a makdeng a malalayo a kapakahap nyo so yazaw na jinyo ni Ama ta do to. "
1CO,9,25,O abwangen da macipalalayo a tao am tey mazikna sira ori. Ta ori o ipakahap da so azaw da. Am o yata kakzeben am jyararalaw a azaw ta ji Ama ta do to. 
1CO,9,26,"Am ori o ko to mangononongi do ko kapalalayo, akman so maciopaopag do icyatatao, ta ji na to pazazaba o opaopagan na sya. "
1CO,9,27,So ko apzatan do onowned ko. So ji ko to mangozai do apyahen ko. Ta ori o ji na wakwaki no azaw ko ji Ama ta do to. Ta maraherahet o kavozcin jyaken a kapakahap da sya no pamizngen ko a tao.
1CO,10,1-2,"Manga kakteh, ko pazimanen jinyo o mina vazay no ineynapo ta a nimacihza ji Moyse. Nimamimin sira nyapzatan ni Ama ta do to a nimangonong do ngaranan da Mabazangbang awa. Tana do onotan da do cinalab a tana no kapangonong da do awa am nimamimin sira niomonot ji Moyse do palolwan na sira. "
1CO,10,3,Akmey asa sira nikoman so nipakas na ni Ama ta do to a kanen a ngaranan da mana a nibsoy na sira. 
1CO,10,4,Akmey asa sira niminom so ranom a nitoro na jira ni Ama ta do to a nimvoyog do vato. O vato rana am akmey kataotao na ni Yeso Kizisto a nimacihza jira. 
1CO,10,5,Am tana rako o nisidongan na sira ni Ama ta do to am apeleh sira o nimahap so vazay na tao. So nikaoyyan na nira ni Ama ta do to. Am ori o nikawakwak da do kabwan no nihakawan no tao.
1CO,10,6,Ikananao ta rana yamakakaday a vazay a na ipaziman jyaten a ji macineynara do akman sira ori a makza no makakaday a marahet a vazay. 
1CO,10,7,"So ji nyo nginarai so yatatasa ka tao jira a manaralay so malas a iraralay da, akman so ciring do Seysyo. Ta maniring am, ""No kapanaralay da so malas a iraralay da am makapya sira o aro a tao a malimolimot a amyop a koman a maganam."""
1CO,10,8,"Ji tamo nginara sira o yatatasa ka tao a somagpyan a yabo so yapanganyanigan. Sira rana ori am kakatlwan a ranaw o ikatlo na zivo (23, 000) no tao a nimawakwak do kasaraw. "
1CO,10,9,"Ji tamo nginara o yatatasa ka tao a mileylamdam si Ama ta do to, ta nisongit da sira no aro a mavowaw a kawakwak da. "
1CO,10,10,Ji tamo nginara sira o yatatasa ka tao a meyoyaoya do tangain na ni Ama ta do to. Ta o meyoyaoya a tao no kanang am nibalinas na sira no tinsi na ni Ama ta do to.
1CO,10,11,O akman rana sang a vazay da am ipaziman na so aro a tao. So na idket no akman sang do Seysyo a ipaziman na jyaten a tao sicyaikwaya. Ta yaomanam rana o kakavos no karawan.
1CO,10,12,"Am ori an, no myan so makeylamdam so nakenakem na ji Ama ta do to a makdeng rana am meytataziman ori an. Ta kalittan an. "
1CO,10,13,O yana ilita jinyo ni Satan am yabo dang vayo. Am katey manoyong na ni Ama ta do to a mapahawa so ikarahet nyo a ilita na jinyo ni Satan. Ta oyatan na inyo ni Ama ta do to no littan na inyo ni Satan. So ikapiya nyo a ipeypalanginan na ni Ama ta do to a mahap so apiya vazay.
1CO,10,14,"Am ori an, ji kamo rana manaralay so malas a iraralay nyo, manga keypong an. "
1CO,10,15,"Yako nanawen inyo a mateteneng a tao. Jyabo kaji nyo makatenngan do kanoyong na, kalas na no ciring ko a. "
1CO,10,16,O tamo ayopen a tamo iyapapaw si Yeso am tamo isaray ji Ama ta do to an. No tamo amyop so rala na ni Yeso a yata kakan so kataotao na am tamo akmey asa rana a macikaop ji Yeso Kizisto a nimawakwak no raraten ta. 
1CO,10,17,Tana tamo aro am yasa saon o pang a tamo kanen am. So yatamo icyakmey yasa rana so kataotao. 
1CO,10,18,Naknakmen nyo o Isedi a tao a koman so patanangen da ji Ama ta do to a yamacizanod so nakem amraralay ni Ama ta do to.
1CO,10,19,"Ikongo peypeypangayan no akman sang a ciring. Manngwa, manoyong o kakdeng na no malas a iraralay da kano pazos? "
1CO,10,20,Jyabo kakman na sang a. Ko peycirngan sya am o pazos da no ji raralay ni Ama ta do to am itoro da do kalamsoyan ni Satan. So ika beken a si Ama ta do to no torwan da nya. So ko ji mamyapyai ninyo a macikaop do kalamsoyan ni Satan. 
1CO,10,21,Marahet o keyyop nyo so rala ni Yeso a nyo keyyop so monganay ji Satan. Marahet o kakan nyo so kataotao ni Yeso a kakan nyo so monganay ji Satan. 
1CO,10,22,"Manngwa, tamo manoyong a yamapasozi si Yeso a Panirsirngen ta? Manngwa, tamo mowyowyat pa kani Yeso?"
1CO,10,23,"Yamyan so tao a yamanci no, ""Sino ipanci o kaji ta naliwayan a mahap so vazay ta."" Jyalas o akman sang a ciring. Am beken a todamimin o vazay a makarapa do onowned. Manoyong kasaliway ta a mahap so vazay ta. Am beken a todamimin o vazay a makasidong so tao. "
1CO,10,24,Taosya o kato ta manginanodan so apyahen ta no nakem. Ta panadnaden ta o icyatatao ta.
1CO,10,25,"Ji nyo a zyakan o yapwan no ipanazang da asi no vinyay, ta kasazang nyo jya. "
1CO,10,26,"Ta maniring do Seysyo am, ""O masaod no karawan am mamimin a yaponged na ni Ama ta do to."""
1CO,10,27,No pakanen da inyo no ji raralay ni Ama ta do to am no panamen da o kanen am ji nyo meyrahan. 
1CO,10,28,Am no myan so akma moy kakteh do cinai a manci no kanimeypazos da no kanekanen am panadnaden nyo o manci nya tao. Apyapya pa kaji nyo nganan sya. 
1CO,10,29,"Beken a ko pakacirngen jinyo amrahet sya, ta panadnaden nyo o ji makakan sya tao. Am ori o ji nyo ngani sya. Ala myan so tao a manci no, ""Ta amizngan ko so ciring da no tao."" "
1CO,10,30,"Ji nyo akwan o, ""No isaray ko kanen ji Ama ta do to am sino tomamwad jyaken a koman sya."""
1CO,10,31,"Am ori an, tana makakaday a vazay nyo a tana koman kamo a tana omyop kamo am naknakmen nyo o kazwazway nyo si Ama ta do to. "
1CO,10,32,"Am ori an, ji nyo mamyapyai no kapacinara da jinyo a meyraraten no tao do Yotay a kano beken a tao do Yotay a kano tao do peycyakyokyokayan na. "
1CO,10,33,Inarahen nyo o mina vazay ko a mapasaray so aro a tao a ji mangozay do apyahen ko no nakem. Ta panadnaden o icyatatao. Ta ori o ikablis da no onowned da ipakahap da so to meyyonong a ikavyay no pahad da.
1CO,11,1,Inarahen nyo yaken a ominara si Yeso Kizisto.
1CO,11,2,"Ko isaray inyo, ta nyo masangib yaken a yamanakem a yamangozay do nipamizing ko jinyo a iwawalam no kyokay. "
1CO,11,3,Am inaoy si katenngan nyo si Yeso Kizisto a tomalamozong ninyo a mahakay. O mahakay rana am ipeymatmatngeh da o mavakes da. Si Yeso Kizisto am onotan na si Ama ta do to. 
1CO,11,4,No meynozi sira kapangononong da no mahakay do kalwalovotan a meysakop am manoyong sira komolala si Kizisto. 
1CO,11,5,Am no meynozi sira kapangononong da no mavakes do kalwalovotan no tao a kaji da bonbonan do oo da am manoyong sira komolala so kahanghangan da. O akman rana sang a mavakes am meyyangay sira kano nigolgolan da a mavakes. 
1CO,11,6,No ji da bonboni o oo da no mavakes am apyapya kato na rana nedtedan do avok da. No ipacimanig da o kapeygolgol da am bonbonan da o oo da. 
1CO,11,7,Ji bonboni o oo da no mahakay. Ta kehngehngay da o kamamagen ni Ama ta do to a kano azwazway na. Am pacikazwayan no mavakes o mahakay. 
1CO,11,8,Ta beken a mavakes o nikamaogan na no mahakay no kapangamaog na pa ni Ama ta do to so karawan. Ta o mavakes am mahakay nikamaogan na. 
1CO,11,9,O nyamamaogan na ni Ama ta do to so mavakes am sidongen na o mahakay. 
1CO,11,10,"Am ori o ipeyvazongot da no mavakes, do kapacita da nya do tinsi na ni Ama ta do to so kapacyanod da so nakem do mahakay na. "
1CO,11,11,Am yaten rana amraralay ni Yeso a tao am masicyakarilaw o mahakay a kano mavakes do vazay an. 
1CO,11,12,Tana nimapo o ney manma a mavakes do mahakay am nimapodpod o mahakay do mavakes a kapo no makakaday a masaod no karawan ji Ama ta do to.
1CO,11,13,"To nyo na naknakman. Manngwa, mazway o ji bonbon do oo da a mavakes do kalwalovotan a meynozi? "
1CO,11,14,"Manngwa, nyo jya kazazap no onowned nyo o kapacimanig no mapatovo so avok a mahakay? "
1CO,11,15,O mavakes am ikazway da o anaro a avok da. Ta o anaro a avok da no mavakes am ibonbon da do oo da. 
1CO,11,16,No si myan pa so jyalpid a tao am naknakmen na o kabo no meytarek a iwawalam ta. So da ikamimin no peycyakyokyokayan na yanan no yakman sang a iwawalam.
1CO,11,17,Yapa myan so ko ipanci jinyo. Ori rana am ko jyakzan o vazay nyo no kamo meylovolovot. Ta beken a nyo ikapya o nyo kalovot a yameynozi. Ta nyo ipeyparahet. 
1CO,11,18,Ney manma na am yamyan so tao a yamanci nya jyaken so nyo ikavwavwak a yameykalyalipenpenan so nakenakem no kamo malwalovot a meynozi. Ko anoyngan no kanoyong no yatatasa dang a ciring. 
1CO,11,19,So na jyalasi no nyo kasyasyay so nakem. Ta ori o ipakateneng do manoyong rana so nakem ji Ama ta do to. 
1CO,11,20,No kanyo malwalovot a omapapaw si Kizisto am macitarek o yanyo naknakmen. 
1CO,11,21,Ta yamyan so yato manmanma koman a da keyyop. So na iyan no manowji a ji makapis so nipeylovolovot da kanen. Am ori o ipeykakcin da. 
1CO,11,22,"Manngwa, yabo kavahayan nyo a nyo akanan? Kamo manoyong saon a yakomolala so kyokay na ni Ama ta do to a yamapanyanig so ji makahakaw a tao. Akman ko na so wanjin a omnanao jinyo. Manngwa, azwazwain ko inyo? Jyabo kazwazway ko jinyo a."
1CO,11,23,"O ko ipamizing jinyo am nimahap ko ji Yeso a Panirsirngen ta. So ko nipancyan rana nya jinyo. Ahep no kapanazang da ni Yeso am ahapen na o pang, "
1CO,11,24,"a kasaray na nya ji Ama ta do to akcikcilen. Maniring am, ""Oya rana am kataotao ko ya a ivyay jinyo. So kanan nyo sya a iyapapaw nyo jyaken."" "
1CO,11,25,"Mateyka sira koman am akman so sang a mahap so ayoyopan. Maniring am, ""Oya rana am yongkad no vayo a pangozayan nyo a ciring na ni Ama ta do to a manci no kahap na jinyo do kanimvoyog ko ninyo no rala. So to nyo amwamooni sya a iyapapaw nyo jyaken."" "
1CO,11,26,"Mangday no kakan nyo so pang a omyop so potaw cyo eya o kapeylimwang nyo ni Yeso Kizisto a nimawakwak no raraten nyo, mangay do ikeypirwa na mai."
1CO,11,27,"Am ori an, no myan so tao a koman so pang a keyyop na so amyan do ayoyopan a ji nakenakem so peypeypangayan na am manoyong kapeyraratenen na so sang a mapasala do kataotao na kano rala na ni Yeso. "
1CO,11,28,"Am ori an, naknakman pa so karatan no kataotao a kakan rana sya, keyyop rana sya. "
1CO,11,29,No kanen na o pang a keyyop na so yamyan do ayoyopan a kaji na makatenngan do peypeypangayan na am mangay jya o peyoyaoyyan na ni Ama ta do to. 
1CO,11,30,Am ori o na iyan rana jinyo no yameykeyngeyngen a kano yanimawakwak. 
1CO,11,31,No panmanmahen ta pa o kanakenakem ta so nikaratan no onowned ta am jyabo kaoya na nyaten ni Ama ta do to a. 
1CO,11,32,Am o oyyan na nyaten ni Ama ta do to am inanao na jyaten. Ta ori o ji ta macizanoji do ji nganoyong jya tao a peydednan na so peyoyaoyyan na no makwa.
1CO,11,33,"Am ori an, manga kakteh an. No malwalovot kamo a omapapaw si Yeso am macipananala kamo an. "
1CO,11,34,"No myan so makcin am manmanma koman do vahay da an, a kabo na no oyaoya na ninyo ni Ama ta do to no meylovolovot kamo. Yapa myan so ipanci ko jinyo am cyaha, ta ipanci ko no ipisa kai ko."
1CO,12,1,"Manga kakteh, inaoy si mamimin kamo a makateneng do oyowyat a kano teneteneng a nitoro na jinyo no Seyzi. "
1CO,12,2,"Naknakmen nyo pala no kaji nyo pa nganoyngan ji Yeso. Jyabo kaji na nitomalamozongan ninyo ni Satan a, do kanimraralay nyo no malas a iraralay nyo. "
1CO,12,3,"Am nyo rana anoyngan si Yeso. Am ori o nyo na ipakateneng jya, ta o italamozong no Seyzi na ni Ama ta do to a tao am jyabo kapeyciring na so kalas na ni Yeso a. Akman sang an, ta o italamozong na no Seyzi na ni Ama ta do to o manci no kanoyong ni Yeso a Panirsirngen ta."
1CO,12,4,Tana yameykataretarek o oyowyat a kano teneteneng ta am yasa o Seyzi a yamanta nyaten so sang. 
1CO,12,5,Tana yameykataretarek o vazay ta a somidong so akma tey kakteh do cinai am yasa o Panirsirngen ta a ta hapen so vazay. 
1CO,12,6,Tana yameykataretarek o vazay ta am yasa si Ama ta do to a yaomoyat jyaten. 
1CO,12,7,Tana yameykataretarek o na itoro jyaten no Seyzi a oyowyat na am yamamimin ori a yamakasidong so akma tey kakteh do cinai. 
1CO,12,8,"O Seyzi rana am na itoro do yasa ka tao o teneteneng a makateneng do nanao na ni Ama ta do to. Yakman sang, ta na itoro do yasa ka tao o teneteneng na yana ipangnanao. "
1CO,12,9,"Yakman sang, ta na itoro do yasa ka tao o kakdeng no nakenakem na ji Ama ta do to, a na katoro nya do yasa ka tao so oyowyat na a yamvonas so ingingnen no tao. "
1CO,12,10,"Akman sang, ta itoro no Seyzi do tao o oyowyat na mapeyvazay so mapeyzokab a vazay, a na katoro nya do yasa ka tao so oyowyat na mangononong so ciriciring na ni Ama ta do to, a na katoro nya do yasa ka tao so teneteneng na mapeypinpin so manoyong a oyowyat no Seyzi a kano oyowyat na ni Satan, a na katoro nya do yasa ka tao so oyowyat na a meyzezyak so macitarek a ciring apo do Seyzi, a na katoro nya do yasa ka tao so teneteneng na a mapeyvaliw so ciring a nipanci da. "
1CO,12,11,Am o yamakakaday a oyowyat a kano teneteneng am asa o na yapwan. Iya rana am Seyzi a mangay tomoro no oyowyat na do aro a tao. Ori rana am nakenakem na no Seyzi o katoro na nya jyaten so oyowyat ta kano teneteneng ta.
1CO,12,12,Yasa o kataotao ta am yameykataretarek o peyvongvongwan ta. Tamo akman sang an. Tana ta aro a yamraralay ni Ama ta do to am tamo yakmey asaha a kataotao na ni Kizisto. 
1CO,12,13,"Am ori o tana tao do Yotay ta, tana beken a tao do Yotay ta am tana lamlamsoy da yaten am tana to ta ngonongonongi o vazay ta am cyaha. Ta tamo na nimamimin a nitaktakan no Seyzi. So ta icyakmey yasa ka tao so kataotao a yana italamozong no yasa ka Seyzi."
1CO,12,14,Beken a yasa o na kamamaogan no kataotao ta. Ta yaro yameycyataretarek a peyvongvongwan ta. 
1CO,12,15,"No si maniring o ai am, ""Beken a lima ko. Am ori o ji ko macirapai do kataotao."" Am jyakman sang a ji macirapa do kataotao an. "
1CO,12,16,"No si maniring o talinga am, ""Ji ko macirapa do kataotao, ta beken a mata ko."" Am jyakman sang a ji macirapa do kataotao an. "
1CO,12,17,No si mamimin o kataotao a mata am makongo a mangamizing. No si mamimin o kataotao a talinga am makongo ori a manhangno. 
1CO,12,18,Am to na mangozai ni Ama ta do to o nakem na mapeykapyapinpin so makakaday do kataotao ta an. 
1CO,12,19,Am no si meyyangangay sira am abneken ori a kataotao? 
1CO,12,20,Tana yaro yameykataretarek do kataotao ta am yasa o kataotao ta.
1CO,12,21,"Am ori o ji na mapeyciringi no mata do lima so, ""Yabwata yako keylamnayan nimo."" Akman sang oo, ta ji na peycirnga do ai o kabo no keylamnayan na nya. "
1CO,12,22,So yana jyakmani sang an. Ta o yata ipanci a jyakdeng a peyvongvongwan ta am amyan so ta keylamnayan nya. 
1CO,12,23,O yata ipanci a yajyakdeng do kataotao ta am ta peyveyveknen a yapzatan. Am ori o na ikazway rana. 
1CO,12,24,O yapiya peyvongvongwan ta am ta ji bonboni. Ta yamazway na nimaogan sya ni Ama ta do to. O na nyamaogan sya ni Ama ta do to so peyvongvongwan ta am mamimin a makdeng. 
1CO,12,25,So icyakma dey asa a macisidosidong. 
1CO,12,26,No myan so meyngen do kataotao am todamimin o kataotao a meyngen. No myan so azwazway no asa ka kakamay ta am todamimin o kataotao ta a masaray.
1CO,12,27,Inyo rana am kataotao na inyo ni Kizisto. So ikamimin nyo akma ney kataotao. 
1CO,12,28,"Do kyokay na ni Ama ta do to am yamakakaday o tao a nipamnekan na mahap so vazay na. O ney manma na am nipamnekan na ni Yeso a amlivolivon no ciriciring na. Tomonton am mangononong so ciriciring na. O ikatlo na am mangnanao no ciriciring na, katwatonton na rana no meyvazay so mapeyzokab a vazay a kapacyangay da rana no manvonas so ingingnen no tao a kano marilaw no icyatatao da kano makayokod no aro a sinjya kano meyzezyak so macitarek a ciring. "
1CO,12,29,"Am beken a todamimin sira nipamnekan na ni Yeso a amlivolivon no ciriciring a kano mangononong so ciriciring na kano mangnanao no ciriciring na. So ji da todamimin a mapeyvazay so mapeyzokab a vazay, "
1CO,12,30,a kano manvonas so ingingnen a kano meyzezyak so macitarek a ciring a kano mapeyveyvaliw so ciriciring da. 
1CO,12,31,Am naknakmen nyo o kakza nyo no ney yapya na teneteneng a kano oyowyat a isidong nyo so icyatatao nyo. So yako pananawan nya jinyo so ney yapiya na pangozayan nyo.
1CO,13,1,Tana katenngan ko a ipanci o makakaday a ciriciring no tao a kano ciriciring no tinsi a kabo no pangangarilawan ko so icyatatao ko am katonodan no ciring ko o manilo a vaklit. 
1CO,13,2,"Tana mateneng ko a mangononong so ciriciring na ni Ama ta do to a yanan no makakaday a teneng a makateneng do nanao na ni Ama ta do to a mowyat so nakenakem a to rana makapeylis so tokon a mangay do awa, kabo no pangangarilawan ko so icyatatao ko am ikongo peypeypangayan na no nang. "
1CO,13,3,"Tana to ko mangazawan o kangangay ko mangay do kataotao ko ji ko mangbeywani a isidong ko so tao, a kabo no pangangarilawan ko so icyatatao ko am abwata o kapyapyan ko nya."
1CO,13,4,O meyngongyod a mangarilaw so icyatatao na am to nazibwan o oyaoyyan da no kataotao. Kapiya no nakenakem. Ji manginanahet. Ji mapazway. Ji mapakarakarang so nakenakem. 
1CO,13,5,Ji mapeyvazay so malas a vazay. Jyararaten. Jyaoyaoyahen. Ji na peyyana do onowned na o karatan no tao. 
1CO,13,6,Ji nakzan o somala vazay. O manoyong a vazay o ikakza na. 
1CO,13,7,O mangarilaw so icyatatao na am to na peyyopowpasa o iraherahet da sya no icyatatao na. Anoyngan na o keyyan no kasaraw a ipamlis da. To peycyabobwa o makakaday a oyaoyyan da no kataotao.
1CO,13,8,"O pangangarilawan rana am jyavitos. Ta to meyyonong o kapangarilaw so tao. Am o teneteneng do pangananawan am mavivitos. Akman sang o meyzezyak so macitarek a ciring. Ta amyan so kasaraw a ikavitos na. Akman sang, ta ji meyyonownay o teneteneng a makateneng do nanao na ni Ama ta do to. "
1CO,13,9,"Ta o ta katenngan sicyaikwaya am katey na pa ori. O teneteneng ta a mangononong so ciriciring na ni Ama ta do to am akman sang, ta katey na pa ori. "
1CO,13,10,Am no si marateng rana o yai na ni Yeso no makwa am ji ta rana ngahapa o ji makanet a teneteneng. Ta meyyopowpas rana ori.
1CO,13,11,"No ka kanakan ko pa am kanakan o ciring ko. Akman sang o vazay ko a kano aktokto ko. Ko na makaveyvow am ko jyakman sang, ta ko na rarakeh rana so pangtoktwan. "
1CO,13,12,"O tamo katenngan sicyaikwaya am akmey avwavong apo do kowpasan a kagami a jyasingkad. Am no makwa am mapengkad ta rana. So ta pa ji makamimini si Ama ta do to a katenngan sicyaikwaya. Am no makwa am manoyong o kapakateneng ta rana jya, akman si Ama ta do to a makamimin jyaten a yakatenngan. "
1CO,13,13,Am o panganoyngan ta kano sarasaray ta no makwa kano pangangarilawan am to meyyonong. Am ney makdeng na pa am pangangarilawan do yameykatlo ang.
1CO,14,1,"Am ori o ikakdekdeng nyo pa mangarilaw so icyatatao nyo. Akman sang, ta ikakza nyo o teneteneng a kano oyowyat a itoro na jinyo no Seyzi. Am ney makdeng na am mangononong so ciriciring na ni Ama ta do to. "
1CO,14,2,"Ta o meyzezyak so macitarek a ciring apo do Seyzi am beken a tao o peycirngan na sya, ta si Ama ta do to, do kabo no tao a makateneng jya amizngen. "
1CO,14,3,"Am o mangononong so ciriciring na ni Ama ta do to am tao o nanawen na. Ta isidong na sira, ipait na sira, ipasaray na so onowned da no amyan so alalaw da. "
1CO,14,4,O manci no macitarek a ciring am kataotao na o masidong na. O mangononong so ciriciring na ni Ama ta do to a tao am masidong na o tao do kyokay. 
1CO,14,5,Inaoy si mamimin kamo a meyciring so macitarek a ciring. Am ko apyapyahen pa inyo a mangononong so ciriciring na ni Ama ta do to. Ta no myan so tao a mapeyvaliw so macitarek a ciring am ori o ipakasidong na so tao do kyokay. No si abo o mapeyvaliw sya am makdekdeng pa o kapangononong so ciriciring na ni Ama ta do to a kano meyciring so macitarek a ciring.
1CO,14,6,"Am ori an, manga kakteh an. No si mangay ko jinyo a kapangononong ko no ji nyo a tenngi a ciring am ikongo peypeypangayan na no akman sang. Si ahapen ko saon o ciring nyo a mangononong so ciriciring na ni Ama ta do to am ori o ipakasidong ko jinyo saon am. "
1CO,14,7,No si malas o patbokan da so anood am abo tao a makateneng do anwanood. 
1CO,14,8,No avyotan o ipaziman so tao a kaji na pengkadan am sino do itaysang o makateneng do kapeyliliman da. 
1CO,14,9,Akman sang o macitarek a ciring nyo an. Ta no abo tao a makateneng do peypeypangayan na am akma kamoy macisirsiring do pagpag. 
1CO,14,10,Yaro yamakakaday a ciring do karawan am abwata yasa dang a yajyatenngi no tao so peypeypangayan. 
1CO,14,11,No ji ko a tenngi o peypeypangayan no ciring a ipanci da jyaken no macisirsiring jyaken a tao am akma nameney apo do matarek a pongso a ji makateneng do ciring no kadwan jyamen. 
1CO,14,12,No nyo tey kakza o teneteneng a kano oyowyat apo do Seyzi am naknakmen nyo o kakza nyo no makasidong so nakenakem da ji Ama ta do to no akma nyoy kakteh do cinai.
1CO,14,13,Am ori an. Ta o makza no kapeyciring so macitarek a ciring am ipeynozi na o kapakateneng na jya peyvaliwen. 
1CO,14,14,Ta no meynozi ko no macitarek a ciring am onowned ko o meynozi. Am abo do pangtoktwan ko. 
1CO,14,15,No akman sang am makongo so wanjin. No meynozi ko am meynozi o onowned ko a kano akman sang a aktokto ko a meynozi. Akman sang no meyyanwanood ko. 
1CO,14,16,"No si isaray mo ji Ama ta do to no macitarek a ciring am manngwa, katenngan da o inozi mo no macipeynozi jimo? No si manoyong o kakman na sang am makongo sira macizanod jimo a manci no, ""Amin,"" do ji da tenngi. "
1CO,14,17,Tana apya o inozi mo ji Ama ta do to am ji na sidong o karwan no tao. 
1CO,14,18,Ko isaray ji Ama ta do to. Ta yabo yamakataha jyaken a masangib a makalavat so macitarek a ciring. 
1CO,14,19,Am no malwalovot a meynozi am apyapyahen ko pa o alima ka ciring a katenngan da amizngen no tao a makananao sira a kano meykazivozivo a ciring a ji da tenngi amizngen no tao.
1CO,14,20,"So ipeypakatkat nyo, manga kakteh so pangtoktwan an. Akman kamo so mina tazak a tao a ji nakenakem so raraten. "
1CO,14,21,"Maniring do Seysyo am, ""Pacisirsirngan ko o aro a tao no macitarek a ciring. Mamnek ko so tao do matarek a pongso a macisirsiring jira. Am yada yaken ji ngamiznga."""
1CO,14,22,So ikanoyong na no macitarek a ciring a yongkad no oyowyat na ni Ama ta do to. Am ori rana am ipaziman so ji nganoyong ji Yeso a tao. Am o mangononong so ciriciring na ni Ama ta do to am ipeypahagnat so nakenakem da no amraralay ni Ama ta do to a tao. 
1CO,14,23,No malwalovot kamo do kyokay a meynozi a kamimin nyo meyzezyak so matarek a ciring am no somdep sira o ji manaralay a tao am jyabo kaji da mancyan ninyo a zomyak a. 
1CO,14,24,"Am no malovot kamo a mangononong so ciriciring na ni Ama ta do to a kasdep da no ji manaralay a tao am jyabo kaji da makanakman so raraten da, do pakamizngan da so ipanci nyo a ciriciring na ni Ama ta do to. "
1CO,14,25,"O meyyomomon do onowned na a raraten am jyabo kaji na ngablisan jya a omraralay rana ni Ama ta do to, do kanoyong na do kapacikaop na jinyo ni Ama ta do to."
1CO,14,26,"Manga kakteh, akman so wanjin o pangozayan nyo. No malovot kamo a meynozi am amyan so meyyanwanood. Amyan so mangnanao. Amyan so mangononong so ciriciring na ni Ama ta do to. Amyan so macitarek so ciring. Amyan so mapeyvaliw sya. Naknakmen nyo o kapeypahagnat da so nakenakem no makakaday a vazay no sinjya. Ta ori o manoyong an. "
1CO,14,27,No myan so meyzezyak so macitarek a ciring am karwan na o tatlo a mapalipalit. Am amyan so mapeyvaliw so peypeypangayan na no nang. 
1CO,14,28,No si abo tao a mapeyvaliw so ciring na am ji rana meyzezyak o macitarek so ciring a tao an. Apyapya rana kato na ngyanan do onowned na a manci nya ji Ama ta do to. 
1CO,14,29,Am o mangononong so ciriciring na ni Ama ta do to am apya ka rarwa da am tatlo no manci nya. O mangamizing a tao am pakamizngen da o kanoyong na kalas na no ciring da. 
1CO,14,30,Am no si myan so amlisna tao a yanan no nimapo ji Ama ta do to a ciring am o nimanmanma a nimyan so ciring a tao am to rana neyked. 
1CO,14,31,Apya kapalipalit nyo a mangononong so ciriciring na ni Ama ta do to a kamimin nyo a karapan so onowned. 
1CO,14,32,"O yanan no teneteneng a mangononong so ciriciring na ni Ama ta do to a tao am ingtwan na o kataotao na, ta ji to meyzezyakan. "
1CO,14,33,"Ta o yaomoyat jira Tao do to am beken a yamapeyzavozavoz so vazay. Ta na twatontonen o vazay na. O iwawalam do peycyakyokyokayan na am, "
1CO,14,34,ji meyzezyak o mavakes do kalwalovotan no tao a meynozi akman so domket do Seysyo. Ta kapangamizing da no mavakes. 
1CO,14,35,No myan so kakzeben da katenngan am to da pacicya o kahanghangan da do vahay da. Ta o meyzezyak do kalwalovotan no tao a mavakes am jyazway o akman sang. 
1CO,14,36,"Ala yamyan so yaji ngahap so ko inanao jinyo ya. Manngwa, yanimapo jinyo o nanao na ni Ama ta do to? Manngwa, inyoo o yana nanawen?"
1CO,14,37,No myan so tao a yamanci no kapangononong na so ciriciring na ni Ama ta do to a kano manci no keyyan no oyowyat na jya no Seyzi am naknakmen na o yadomket do teygami ko ya. Ta yamonganay ori ji Ama ta do to. 
1CO,14,38,No myan so ji ngahap sya am ji nyo ngamiznga.
1CO,14,39,"Am ori manga kakteh an, kakzan nyo no mangononong so ciriciring na ni Ama ta do to an. Am ji nyo nengsengi o meyciring so macitarek a ciring an. "
1CO,14,40,Pangozayan nyo o kapeycyapyapinpinan no vazay an.
1CO,15,1,"Manga kakteh, manakem nyo o ninanao ko jinyo no kakwa a Mapasaray a Ciriciring na ni Ama ta do to. Ori rana am nyahap nyo na yamanoyong a yanyo pangozayan. "
1CO,15,2,"O Mapasaray a Ciriciring na ni Ama ta do to o nipakahap nyo so to meyyonong a ikavyay no pahad nyo. So pangozayan nyo jya an, ta no si ji nyo mangozay am abo o peypeypangayan na no kanoyong nyo ji Yeso Kizisto."
1CO,15,3,Ninanao ko na jinyo o yaney makdeng na nimahap ko ji Yeso. Ori rana am nimawakwak si Yeso no raraten ta. So na idket do Seysyo no ciring eya. 
1CO,15,4,Nipakakasa da si Yeso. Ikatlo na araw am mirwa a mavyay. So na idket pa do Seysyo no akman sang a ciring. 
1CO,15,5,Nimapacita si Yeso ji Pite a kangay na rana mapacita do karwan da no nipamnekan na amlivolivon no ciriciring na. 
1CO,15,6,Meyratateng am mangay mapacita do nimacihza pa jya kakaliman na poo (500) a tao. Sira rana ori am amyan pa jira ang so yamavyay. Yamyan rana jira so nimawakwak. 
1CO,15,7,Meyratateng am mapacita pa ji Yake a kangay na pa mapacita do nipamnekan na amlivolivon no ciriciring na tao. 
1CO,15,8,Ney manowji na am mapacita jyaken. So yako ipacipanownowji a niomanoyong ji Yeso.
1CO,15,9,"Ta ney marahet ko na jira nipamnekan na ni Yeso a amlivolivon no ciriciring na. So ikanoyong ko a ji na abneka ni Yeso a lamlamsoy na, ta niraherahet ko o kyokay na ni Ama ta do to. "
1CO,15,10,"Am o pangangarilawan na ni Ama ta do to o ko ikakman sya. Yamanoyong o pangangarilawan na ni Ama ta do to a nitoro na jyaken. Am ori o ko ikaharahara pa a yameyvazay a kano karwan namen a nipamnekan na ni Yeso. Am beken a kowyowyat ko a meyvazay, ta si Ama ta do to am ori o yamacipeyvazay jyaken. "
1CO,15,11,"Am ori an, tana yaken a tana karwan namen a nipamnekan na ni Yeso am namen mamimin a yameylimwang nya. So nyo icyakman sang a yaomanoyong jya."
1CO,15,12,No yamanoyong namen kapeylimwang ni Kizisto a nimirwa a mavyay am ikongo na iyan jinyo no tao a yamanci no kaji mirwan a mavyay no nimawakwak rana tao. 
1CO,15,13,No ji mirwa a mavyay o tao am ji nimirwa a mavyay saon si Kizisto am. 
1CO,15,14,No jya nimirwa a mavyay si Kizisto am jyabo angangayan no kapeylimwang namen nya. Jyabo peypeypangayan no kanoyong nyo ji Yeso a. 
1CO,15,15,No si akman sang am manoyong o kapangamaog namen ni Ama ta do to so malas a ciring. Ta no namen maniring am na nivyay ni Ama ta do to si Kizisto. No manoyong o kabo no tao a mirwa a mavyay am manoyong o kaji na nimapeyvangonan si Kizisto ni Ama ta do to. 
1CO,15,16,Ta no ji mirwa a mavyay o tao am jyabo kanimirwa na mavyay ni Kizisto a. 
1CO,15,17,No ji nimirwa a mavyay si Kizisto am abo o peypeypangayan no kanoyong nyo jya. So ikanoyong nyo amyan pa do peyraratenan nyo. 
1CO,15,18,No si manoyong o akman sang am to makasi sira o nimawakwak rana amraralay ni Yeso. 
1CO,15,19,No si ipeyhanhan ta si Kizisto a somidong jyaten sicyaikwaya a kaji ta makatenngan do kanoyong na mapeyvangon jyaten a ahapen do teyngato no makwa am to tamo makasi a tao do karawan.
1CO,15,20,Am yajyakman sang an. Ta yamanoyong si Kizisto a yanimirwa a mavyay. Ori rana am yongkad no kanoyong da mirwa a mavyay no yarana nimawakwak a yamraralay nya a tao. 
1CO,15,21,"Si Adam o yapwan no kawakwak no tao. Akman sang, ta si Yeso Kizisto o yapwan no keypirwa a mavyay no tao. "
1CO,15,22,Akman sang an. Ta o da ikawakwak no tao am sira pa macirapa so inawan ji Adam. O ipeyvangon da no amraralay ni Yeso a tao am macikownongan rana sira ji Kizisto. 
1CO,15,23,"Am matwatonton o tao a mirwa a mavyay. Ney manma am si Kizisto. O tomonton am amraralay nya tao, no si marateng o araraw no yai na ni Kizisto, "
1CO,15,24,a kapakaranes na rana no pangavosan no karawan. No si marateng o araraw no nang am balinasen na ni Kizisto o oyowyat no jyacita a kalamsoyan na ni Satan a kavosoyan na ni Ama ta do to a katoro na rana ni Yeso no karawan ji Ama ta do to a italamozong na. 
1CO,15,25,Tana abo pa o akman sang a vazay am jyablis si Yeso Kizisto a Panirsirngen do yanam na pa ni Ama ta do to ambalinas so kavosoyan na. 
1CO,15,26,O ney manowji na balinasen ni Ama ta do to am kawakwakan no tao. So ikabo rana no mawakwak a tao. 
1CO,15,27,"Ta maniring do Seysyo am, ""Nipamnekan na ni Ama ta do to a meymatmatngeh no karawan."" O karawan a na malavat do jya am ji macyangay dang si Ama ta do to. Ta iya o nitomoro nya ji Kizisto so oyowyat na a tomalamozong no karawan. "
1CO,15,28,Am no si marateng rana o araraw no ikakata na ni Kizisto am miminen na o karawan a italamozong. Am ji na meysopoi o oyowyat na ni Ama ta do to. So ikanoyong na rana mazway a meymatmatngeh no karawan ni Ama ta do to.
1CO,15,29,No ji mirwa a mavyay o tao am ikongo peypeypangayan no icicirawat nyo a tomaktak do mavyay a tao a izagom nyo so nimawakwak a tao. 
1CO,15,30,Ikongo namen to nomoki sya no kalalavitan no inawan namen. 
1CO,15,31,"Manga kakteh, ko mangday so araraw a yatoda jyangangay so inawan. Yamanoyong ori o ciring ko jinyo an. Ta yako tey saray nyo kapacikaop rana ji Yeso Kizisto a Panirsirngen ta. "
1CO,15,32,Akman so mina alalaw ko do Ivoso. Ta mina akma koy to maciliman do masozi a kokoman so tao do peyrehrehtan da jyaken no tao. No ji mirwa a mavyay o nimawakwak a tao am tana to tamo rana mamaring so kanen do araraw am ibnek so kaji ta limanan do kadadayan na so araraw.
1CO,15,33,Ji kamo todakakey a kalittan. No macikagagan ka do somagpyan a tao am mangay kapasagpyan na jimo so icicirawat. 
1CO,15,34,Paolin nyo o nakenakem nyo do kapyapyan. Paseykeden nyo na o kapeyraraten nyo. Yatatasa jinyo a yana ji makateneng ji Ama ta do to. O ko peycirngan sya am kapakateneng nyo do kanigan nyo.
1CO,15,35,"No maniring o tao am, ""Sino ipanci o kato mirwan a mavyay no tao. Akman so wanjin o kamamagenan da nira ang."" "
1CO,15,36,Oyod nyo a kasagpyan a tao. No jyawakwak o nipamowa mo a vettow no kayo am jyabo kalida na. 
1CO,15,37,"Abo mapamowa so meyvoovoong rana mowamowa, ta o vettow na o pamowahen, akman so avyas no kadai. "
1CO,15,38,Na to mangozai ni Ama ta do to o nakenakem na do na mamaogan so vettow. Akman sang an. Ta to macilolo o mahap mo do nipamowa mo a vettow.
1CO,15,39,"Yakman sang o kataotao no nyamamaog na ni Ama ta do to, ta yameykataretarek. O tao am tao so kamamagenan. Omalalam am omalalam so kamamagenan. Meyyasasalap am meyyasasalap so kamamagenan. Among am among so kamamagenan. "
1CO,15,40,Yakman sang o masaod no hanit. Ta o kapyapya no masaod no hanit am yaji meyyangay a kano masaod no teyrahem so kapyapya. 
1CO,15,41,Araw am yamyan so na ipaniniray. O vehan am yamyan so na ipaniniray. Akman sang o mata no hanit a matarek so ipaniniray. So da ipeykataretarek no kazngazngang no mata no hanit.
1CO,15,42,"Akman so sang, ta meytarek o kataotao ta do teyngato a kado teyrahem. Ta no si mirwa ta mavyay am vayo rana o kataotao ta a ji rana wakwak. "
1CO,15,43,O nibobo rana tao am abo o oyowyat na. Am no mirwa ta mavyay am tey mazway ta na. 
1CO,15,44,O kataotao ta am ori o ibobo. Am o mirwa a mavyay a kataotao am vayo rana ori a mavyay do teyngato. No manoyong keyyan no kataotao ta do karawan am manoyong keyyan no kataotao ta do teyngato. 
1CO,15,45,"Ta maniring do Seysyo am, ""Si Adam am tao kamamaogan na."" Am o ipanci a manowji a Adam am si Kizisto a manta nyaten so to meyyonong a ikavyay no pahad ta. "
1CO,15,46,Manmanma o kataotao ta do karawan a keyyan na rana no monganay do teyngato a kataotao ta. 
1CO,15,47,O ney manma na tao a si Adam am nyamaog na ni Ama ta do to no tana. O manowji a Adam am si Kizisto. Iya rana am nimapo do teyngato. 
1CO,15,48,O tao do teyrahem am akman sira si Adam so kataotao a nimapo do tana. O tao do teyngato am akman sira si Yeso so kataotao. 
1CO,15,49,So na iyan rana jyaten no kataotao ta do karawan. Am no makwa am amyan rana so kamamagen ta a kataotao ta do teyngato akman so kataotao na ni Yeso.
1CO,15,50,"Manga kakteh, o ko ipanci am o kataotao ta sicyaikwaya am ji macikaop do italamozong na ni Ama ta do to no makwa, ta mawakwak o kataotao ta do teyrahem eya."
1CO,15,51,Amizngen nyo o mapeyzokab a nanao a jya nipatwaw pa no kakwa a nipanci na jyaken ni Ama ta do to. Beken a to ta mimin a mawakwak. Am mamimin ta mablis so kataotao. 
1CO,15,52,"Am makeykai ori, akmey peyrektan no mata. No si mamizing no tao o ney manowji rana ipatao jyaten a zapa am makaranes rana o akman sang a vazay a kapeyoli da mavyay no mawakwak a tao a kaji da rana wakwakan. So icyakman ta sang a mablis so kataotao. "
1CO,15,53,Ta o kataotao ta na do karawan am mablis rana a kaji na rana wakwakan. 
1CO,15,54,"No mateyka rana ori am ori o ipangononong na rana no ciring do Seysyo. Ta maniring am, ""Na rana nibalinas o kawakwak no tao. So ikabo na rana no tao a mawakwak."""
1CO,15,55,"""So ikabo rana no kanyaheyan ta no kawakwak ta. So ikabo rana no mazabab so onowned a tao."""
1CO,15,56,O kanyaheyan da no kawakwak da no tao am ikanyahey da o kaoya na nira ni Ama ta do to do kapeyraraten da. O ipeyraraten da am ji da ngapa o iwawalam na ni Ama ta do to. 
1CO,15,57,"Am ta isaray ji Ama ta do to. Ta si Yeso Kizisto a Panirsirngen ta o yarana nimapakavos so vazay na. So ta na jyanyahei a mawakwak, ta yana rana niovayan yaten do raraten ta."
1CO,15,58,"Am ori an, manga keypong an, makakdeng kamo so nakenakem ji Yeso Kizisto a Panirsirngen ta. Makowyat kamo a mapeyvazay so vazay na. Cyaha, ta nyo katenngan o kaji na liklikan so mapeyvazay so vazay na tao."
1CO,16,1,O peysinsinmowen rana isidong so sinjya do Yelosaleng am to nyo manginarai o mina ciring ko so peycyakyokyokayan na do Cyalatay. 
1CO,16,2,"Mangday ka niciyo na o kamimin nyo a mapasina do nizpi nyo a nimahap nyo a kakpeh nyo sya. Am to nyo palolwa do karwaro no nimahap nyo a nizpi o pasinahen nyo. Ji nyo nanala yaken, ta to nyo ngonongonongi o kapeysinsinmo nyo sya. "
1CO,16,3,No si makaranes ko na am manovoy ko so ipeyhanhan nyo a tao a maciralay do teygami a kano nipeysinsinmo nyo a nizpi a yangay da do Yelosaleng. 
1CO,16,4,Am no si paciralayan ko nizpi am to sira na macihza jyaken a mangay.
1CO,16,5,Yaken rana am ko meyliktaw do Maciton. Si mateyka ko a itazogaw o aro a kyokay do Maciton am mangay ko jinyo. 
1CO,16,6,Ala miseysan ko jinyo do dang so makanateng a araw. Ala si mavitos rana o amyan am ori o yangay ko rana mangilili a sidongen nyo pa yaken a meypangay do angayan ko. 
1CO,16,7,Ta no si apyahen na ni Ama ta do to am ko ikakza o kownay ko pa a macikaop jinyo do dang. 
1CO,16,8,Am to ko pa vezed do Ivoso eya mangay do araraw no ipamarimaring ta so kanen a somaray no nihakawan ta. 
1CO,16,9,Tana yaro yamrahet jyaken a yameylimwang no ciriciring na ni Ama ta do to am ko ji macimazai. Ta yatey yaro o makza no ciriciring na ni Ama ta do to.
1CO,16,10,"No si mangay si Timotay jinyo dang am taotawwen nyo an, a kapiya na no onowned na an. Ta yanamen meyyangay a yamahap so vazay na ni Ama ta do to. "
1CO,16,11,Ji nyo ngolala. Ta sidongen nyo a meypangay jyaken do jya. Ta yako nanalahen si Timotay a kano kakehza na a mai jyaken do jya.
1CO,16,12,"O kakteh ta si Apolo am ko masangib a ipanci jya o kakekehza da sira kakteh ta mangay tomazogaw ninyo. Am na sapasapan pa. Cyaha, ta amyan so kasaraw a yangay na jinyo."
1CO,16,13,Meytataziman kamo an. Makahadpet kamo so nakenakem a omraralay ni Ama ta do to. Ji kamo a nyahey. 
1CO,16,14,Pangozayan nyo o pangangarilawan na do makakaday a vazay nyo.
1CO,16,15,"Nyo katenngan sira Setiva yasa ka vahay, ta sira rana yasa ka vahay do Sila am ney manma sira niomanoyong ji Yeso a tao a tey mowyat a somidong so sinjya. "
1CO,16,16,Am ori o amizngen nyo so akman sang a tao a kano kararay da mahap so vazay na ni Ama ta do to. Amizngen nyo o yokodan da ninyo.
1CO,16,17,Ko masaray do da kanimai da Setiva kani Votonato a kani Akayko. Yakmey kataotao nyo sira do nyo ikabo do jya. 
1CO,16,18,Tana yaken a tana inyo am tamo meyyangay a yasomaray nira. O akman rana sira ya am ikanig nyo sira ya an.
1CO,16,19,Da ipeyminaminasi inyo no peycyakyokyokayan na do Yasiya. Tana si Akwila kani Paycila kano aro a sinjya a meyneynozi do vahay da am yakman sang sira yameyminaminasi ninyo do tamo kakmey yasa yamraralay ni Yeso. 
1CO,16,20,Sira mamimin o kakteh ta do jya yameyminaminasi ninyo. Inyo rana am masicyakarilaw kamo a meyminaminasi no kadwan jinyo.
1CO,16,21,Yaken rana am si Pawlo ko a yamapadket so aryarilaw ko jinyo do vakong eya. Makapya kamo an.
1CO,16,22,"No myan so ji raralay ni Yeso Kizisto a tao am manoyong kapeygegcin na jya no oyaoya na ni Ama ta do to. Mo Yeso Kizisto, inaoy si mai ka na."
1CO,16,23,Inaoy si itoro na ni Yeso a Panirsirngen ta o pangangarilawan na jinyo.
1CO,16,24,"Ko ikarilaw inyo, ta kamo macikaop ji Yeso Kizisto."
2CO,1,1,Yaken rana am si Pawlo ko a lamlamsoy na ni Ama ta do to a yana nipamnekan ni Yeso Kizisto a amlivolivon no ciriciring na. Yaken rana kano akma tey kakteh do cinai si Timotay am namen ipeyteygami inyo a Kedinto kyokay a kazagoman nyo a sinjya do Sila. 
2CO,1,2,Inaoy si itoro na ni Ama ta do to a kani Yeso Kizisto a Panirsirngen ta o pangangarilawan na kano ikapiya no onowned nyo.
2CO,1,3,Isaray tamo ji Ama na ni Yeso Kizisto a Panirsirngen ta. Ta iya rana am yamanoyong a yamarilaw nyaten a yana yapwan no makakaday a mapasaray so tao. 
2CO,1,4,Na sidongen yamen do aro a alalaw namen. So ikanoyong namen a mangozay do pangangarilawan na a marilaw no makasazi so makakaday a alalaw da tao. 
2CO,1,5,"Tana arako alalaw a mai jyamen do kahap namen so vazay ni Kizisto am cyaha, ta ikarakorako no sidongan na jyamen ni Kizisto. "
2CO,1,6,"No makasazi namen so alalaw am cyaha, ta ipeypapya nyo. Ta no sidongen na yamen ni Ama ta do to am akman namen sang a somidong jinyo a mapait jinyo, kapeypakdeng nyo rana so nakenakem a akman jyamen a to nazibo no alalaw. "
2CO,1,7,Am ori o namen peyhanhanan ninyo a jyagogad so onowned. Ta namen katenngan inyo a yamacizanod jyamen so alalaw. So icyakman nyo sang a macizanod do sarasaray a itoro na jyaten ni Ama ta do to.
2CO,1,8,"Manga kakteh, ko kakzeben inyo a makateneng do alalaw namen no keyyan namen pa do Yasiya pongso. Ta teywara o mina alalaw namen. Ori o ji namen ngatatai do kavyay namen. "
2CO,1,9,O nakenakem namen rana do onowned namen am to namen anoyngi o kawakwak namen. O peypeypangayan no nang am ipakateneng namen do kaji namen meyhanhanan no kataotao namen. Ta si Ama ta do to o ipeyhanhan namen a mamyay so nimawakwak a tao. 
2CO,1,10,Na nipahawa yamen do yamakakaday a kanginanawan namen. So namen peyhanhanan ni Ama ta do to a somidong jyamen a mangay no makwa. 
2CO,1,11,"No si ipeynozi nyo yamen am jyabo kaji na nidongan jyamen ni Ama ta do to, do kamizing na so inozi nyo jyamen. So sarayan da no akman sang ji Ama ta do to no aro a tao."
2CO,1,12,"Namen isaray o na kapeypalanginan no nakenakem namen ni Ama ta do to do karawan. Am beken a teneteneng namen ori, ta namen pangozayan o teneteneng na kano pangangasyan ni Ama ta do to. Akman sang o na katey yapya no nakenakem ta so kadwan jyaten. "
2CO,1,13,"Ta o namen nivatvatkan a ciring jinyo am o yanyo katenngan a vilangan. So namen kakzan ninyo a makateneng do vazay namen, "
2CO,1,14,a kapiya na rana no nakenakem nyo jyamen. No si akman sang do araraw no yai na ni Yeso a Panirsirngen ta am jyabo kaji nyo azwayan jyamen a. So ikakman namen sang a zomwazway jinyo.
2CO,1,15,Am ori o ko naknakman so keypirwa ko a mangay jinyo do dang. So ikanoyong nyo a ipidwa somaray. 
2CO,1,16,No si meypangay ko do Maciton am ko pinanakman o kapanmanma ko a mangay jinyo do dang. No si meysinaoli ko am mangay ko pa jinyo. Ta sidongen nyo yaken a mangay do Yotay. 
2CO,1,17,"Manoyong o kanimamnek ko jya am ji ko nimangay. Manngwa, ipanci rana o akman sang a mabliblis so nakem? No katatay ko do akman sang a vazay ko am manngwa, ko to ngonongonongi o onowned ko a manci no ka noon ko sya, ka beken ko sya? "
2CO,1,18,Am beken a akman so nyo ipanci. Ta o ipanci ko jinyo a ciring am beken a yameyveyvalyat. Ta si Ama ta do to a ko anopen am yabo na kalasan. 
2CO,1,19,Akman sang o Anak na ni Ama ta do to a si Yeso Kizisto a yanamen nipeylimwang jinyo si Sila kani Timotay. Ta jyabliblis o ciring na. Ta o nipatwaw na rana ni Yeso a ciriciring na ni Ama ta do to am pangononongan na a peyvazain. 
2CO,1,20,Ta na rana nipangononongan o aryarilaw na jyaten ni Ama ta do to ni Yeso Kizisto. Am ori o icyakma tey asa so onowned a manci no Amin a zomwazway si Ama ta do to. 
2CO,1,21,O yamapait jyamen a ka ninyo a yakomdeng so nakem ji Yeso am si Ama ta do to. Nipamnekan na yaten a lamlamsoy na. 
2CO,1,22,So na nitorwan nya jyaten so Seyzi a omoyat do onowned ta. O Seyzi rana am tovil no kanoyong ta a monganay jya tao. Ta o Seyzi rana am akma ney yongkad no makakaday a omanam a itoro na jyaten ni Ama ta do to.
2CO,1,23,"Ko tawagan si Ama ta do to a macingosongoso nyaken. No si mangalalas ko am cyaha, ta pasingsingkadan na yaken. Ori o to ko na manci no kaji ko nangayan do Kedinto a omwoya ninyo. Ta manakem ko o kapamlis nyo pa. "
2CO,1,24,"Beken a namen gacigatan inyo a manganoyong, ta yakamo na makdeng so nakem ji Ama ta do to. So namen kagagan ninyo a pacivazayan do namen kapasaray jinyo."
2CO,2,1,Am ori o to ko na mamneki do kaji ko na ratan so kangangay nyo no si mangay ko pa jinyo no ipisa. 
2CO,2,2,No si yaken yaomrahet so aktokto nyo am sino pa o ipeyhanhan ko a mapasaray jyaken. Inyo saon o mapasaray jyaken. 
2CO,2,3,"Am ori an o ko nipeyteygamyan ninyo, ta maraherahet o karahet nyo so aktokto no si makaranes ko jinyo. Ta yako ipeyhanhan inyo a yamapasaray jyaken no si mangay ko jinyo do dang. Ta ko anoyngan o sarasaray ko a sarasaray nyoo. "
2CO,2,4,"To ko meykaoo a meyngen so onowned no kapeyteygami ko ninyo. Am beken a irahet ko so onowned nyo, ta ipakateneng nyo jyaken a tey marilaw ninyo."
2CO,2,5,No myan so tao a amrahet so aktokto no karwan no tao am beken a yakehen o raheten na so aktokto. Ta mamimin kamo a ko peycirngan sya. Am beken a ipasnesnek ta so nimapeyvazay so akman sang a tao. 
2CO,2,6,Ta ikananao na rana o oyaoyyan da nya no aro a tao. 
2CO,2,7,"Inyo rana am to nyo peykabobwa, apwapwen nyo o akman sang a tao an. Ta marahet o katey meyngen na so onowned. "
2CO,2,8,Am ori an o ko kakzeban jinyo amnanao sya a kapakateneng na rana jinyo a marilaw nya. 
2CO,2,9,"O peypeypangayan no mina teygami ko jinyo asyo am iskad ko do nakenakem nyo. Ta manngo paro sira, panoden da o nakem da jyaken an? "
2CO,2,10,O peykabobwen nyo so marahet a vazay a tao am to ko macyanod so nakem jinyo. Ta o ikakman ko sang am peyyanowanopen ko inyo so nakem do tangain ni Yeso Kizisto. 
2CO,2,11,Ta maraherahet o kakata na ni Satan. Ta yabo jyaten o yaji makateneng do ipanlilita ni Satan.
2CO,2,12,No kangay ko do Teloya ili a meylimwang no Mapasaray a Ciriciring na ni Yeso Kizisto am niwangan na rana ni Yeso o angayan ko peyvazayan. 
2CO,2,13,"Am ko marahet so aktokto, ta ji ko nimasinmo si Tito a akma tey kakteh do cinai. Am ori o to ko naitaiji so tao do dang a kangay ko na do Maciton."
2CO,2,14,"Am yako isaray ji Ama ta do to, ta yata na macikaop ji Yeso Kizisto. Ta na niharag rana ni Yeso Kizisto o raraten. So ta ikanoyong rana a macizanod ji Kizisto a nimakata. So da ipakateneng rana ji Yeso no tao, do ta kalivolivon no Mapasaray a Ciriciring na ni Kizisto. "
2CO,2,15,"Tamo akman rana si Yeso Kizisto a na isaray ni Ama ta do to, do ta kapeylimwang no Mapasaray a Ciriciring na do omanoyong jya tao a kano ji nganoyong jya tao. "
2CO,2,16,"Am o ji nganoyong jya tao am ikaoya da o akman sang a ciriciring na ni Ama ta do to, do kangay na jira no peyoyaoyyan ni Ama ta do to no makwa. Am omanoyong jya tao am ikavyay no pahad da. Sino makapeyvazay so akman sang a rako a vazay. "
2CO,2,17,Namen jyakman so aro a tao a yamacininizpi no nanao ni Ama ta do to. Ta namen meyngongyod a nipamnekan ni Ama ta do to a yameylimwang no ciriciring na. So namen ikanoyong a yaji mangalalas so ciring a lamlamsoy na ni Kizisto.
2CO,3,1,"Manngwa, namen pahamahen o aktokto namen? Manngwa, namen akman so yatatasa tao a manta ninyo so teygami a yongkad namen a lamlamsoy ni Ama ta do to? Namen ji ngakzeba inyo a meylimwang nya do tao so kazwayan namen. "
2CO,3,2,Ta inyo rana am akma kamoy teygami a yongkad namen a yanivatvatkan do onowned namen a vilangan da no tao. 
2CO,3,3,Kamo mapayok a akma ney teygami ni Kizisto a yana nivatvatkan a yana niparara jyamen. O teygami rana ya am beken a yana nivatvatkan ni Ama ta do to no ipeyveyvatvatek do mataripis a vato a nitaid na ji Moyse. Ta nivatvatkan no Seyzi no to meyyonong a Tao do to do onowned no tao.
2CO,3,4,O namen icyakman sang am si Ama ta do to o nimamnek jyamen a lamlamsoy na. So namen peyhanhanan ni Kizisto a omoyat jyamen. 
2CO,3,5,Am beken a namen pangozayan o oyowyat namen a yamapeyvazay so sya. Ta o yakapwan no oyowyat a kano teneteneng namen a yamapeyvazay so sya am yapo ji Ama ta do to. 
2CO,3,6,Iya o yanamen ipakahap so vayo a pangozayan a ciring na ni Ama ta do to a yanamen ipeylimwang. Oya rana am beken a nivatvatkan. Ta pangozayan a ciring no Seyzi. O nivatvatkan a iwawalam am ikawakwak no tao. Am o Seyzi am itoro na jyaten o to meyyonong a ikavyay no pahad ta.
2CO,3,7,O iwawalam ni Moyse am nivatvatkan do mataripis a vato. No keyyan no nang am tomwaw rana o azwazway na ni Ama ta do to. No kanang am nimaniray o moing ni Moyse. Am ori o nikakowap da no Isedi a tao no oyowyat na ni Ama ta do to. No si manoyong a mazway o na kapwan no peyoyaoyyan ni Ama ta do to a iwawalam ni Moyse am 
2CO,3,8,ney manngo o oyowyat no Seyzi a mapanop jyaten ji Ama ta do to. Ta jyabo kaji na azwazwayan pa kano iwawalam ni Moyse a. 
2CO,3,9,"No manoyong o kazway no iwawalam ni Moyse a manci no raraten am arakorako pa o kazwayan na no vayo a pangozayan a ciring na ni Ama ta do to a makavonas so raraten ta, a kabo na rana no raraten ta do tangain na. "
2CO,3,10,O vayo a pangozayan a ciring na ni Ama ta do to am na rana to meyhavasi o adan a pangozayan a ciring ni Moyse. 
2CO,3,11,No yamanoyong keyyan no oyowyat na no yaji meyyonownay a iwawalam am jyabo kaji na rakorakwan pa no oyowyat na no yato meyyonong ori a.
2CO,3,12,Yanamen manoyong a meyhanhan no akman sang. Am ori o yanamen jyaonibi rana a meylimwang no ciring na ni Yeso Kizisto. 
2CO,3,13,"Yanamen jyakman si Moyse a mangap so milakayob a ibengbeng so moing na, kaji da makacittan no Isedi a tao so maniray a moing na, do kanimeypalikey na rana no iciray na sira. "
2CO,3,14,Am o onowned da am yakmey kaneban yatodangay sicyaikwaya. Ta no yada vilangan o yamakakaday a vakong do adan a Seysyo am yakman sang a yamabengbeng o onowned da. Ta o macitovong a tao ji Kizisto o ikapakaro no ombengbeng do onowned da. 
2CO,3,15,Yamangay sicyaikwaya o na ji iwangi no onowned da no yameyvilang do nivatvatkan ni Moyse a vakong. 
2CO,3,16,Am no sazapen da o Panirsirngen ta am keywangan o onowned da.
2CO,3,17,"O yana malavat do jya Panirsirngen ta am Seyzi. O yanan no Seyzi a tao am kowvayan rana o onowned na, ta italamozong na rana no Seyzi. "
2CO,3,18,Yatamo todamimin a yajyabengbengi so moing. Ta o tao rana a omonot do Panirsirngen ta Seyzi am amyan rana jira o azwazway na ni Ama ta do to a omyavayo sira. Am ori o icyakman da sya so icicirawat a tey mazway.
2CO,4,1,Yamanoyong si Ama ta do to a yamarilaw nyamen do na kapahanhan jyamen do vazay na. Ori o namen rana jyaraci nya so onowned. 
2CO,4,2,"Namen ji ngapa o macimanig a vazay. Namen ji mangalalas. Namen ji palasa o ciriciring na ni Ama ta do to, ji powziba o nanao ni Ama ta do to. Ta ipacita namen do tao o icicirawat namen, do kanoyong namen a lamlamsoy na ni Ama ta do to. "
2CO,4,3,No myan so ji makateneng do Mapasaray a Ciriciring a ipeylimwang namen am o ji manaralay a tao saon o ji makateneng jya. 
2CO,4,4,"Da ji nganoyngi no tao, ta yana bengbengen ni Satan o onowned da no yaji manganoyong a tao. Am ori o da ji makatenngi do peypeypangayan no Mapasaray a Ciriciring na ni Ama ta do to a yaomagaz do azwazway na ni Yeso Kizisto. Ta si Yeso Kizisto rana am ta nipakacita rana si Ama ta do to. "
2CO,4,5,"Beken a kataotao namen o namen ipeylimwang, ta namen ipeylimwang si Yeso Kizisto a manoyong a Panirsirngen ta. O namen sidongan jinyo am lamlamsoy na yamen ni Yeso Kizisto. "
2CO,4,6,O nimangamaog no ciring na so zezak a Tao do to am ori o amzezak so masyonowned ta. Ori o ta ipakateneng do azwazway na ni Ama ta do to amyan ji Yeso Kizisto.
2CO,4,7,"Am yamen rana am katonodan namen o nyamaog no tana vanga a maspispi. Am o maoran do onowned namen a ciriciring na ni Ama ta do to am tey makdeng. So ikabeken a yamonganay jyamen no oyowyat a meylimwang nya, ta monganay ji Ama ta do to. "
2CO,4,8,Namen masangib a makasazi so alalaw am namen ji pehmai. Tomakatakaw am namen kaji makatenngan do namen ahahapan sya am ji namen a mahayo. 
2CO,4,9,Yaro tao a macioya jyamen am yamyan so tao a marilaw nyamen. No to namen jyangangay so inawan a pakakasyan da am ji namen a wakwak. 
2CO,4,10,"Namen masangib a yatoda jyangangay so inawan akman si Yeso Kizisto a nipamnekan da a limanen, do yanamen kapeylimwang ni Yeso Kizisto a yapa mavyay a Tao do to. "
2CO,4,11,O ikakman na sang am yamonganay ji Yeso Kizisto o yapwan no inawan namen. 
2CO,4,12,"Tana masangib namen a toda jyangangay so inawan am cyaha, ta ipakasidong namen jinyo a makahap so to meyyonong a ikavyay no pahad nyo."
2CO,4,13,"Ta maniring do Seysyo am, ""Ko anoyngan si Ama ta do to an. Am ori o ko peylimwangan nya."" Namen akman so sang a meyhanhan nya. Am ori o namen peylimwangan nya. "
2CO,4,14,Namen katenngan o yanimapeyvangon si Yeso a Tao do to a mapeyvangon jyamen akman si Yeso a kamimin ta na macikaop jya do teyngato. 
2CO,4,15,Monganay jinyo o alalaw namen a ipakasidong namen jinyo a peypahagnaten so nakenakem ji Ama ta do to. So na ikanoyong no pangangarilawan na ni Ama ta do to a itoro na do aro a tao. Am ori o ikarwaro rana no tao a zomwazway si Ama ta do to a isaray da.
2CO,4,16,"Am ori an, namen jyaraci nya so onowned. Tana ji namen a ngahay a yameypararakeh am yamangday do araraw o onowned namen a yameypahagnat. "
2CO,4,17,"O yaji meyyonownay a alalaw namen eya am ipakahap namen so maharahara pa, a to meyyonong a azwazway namen ji Ama ta do to. "
2CO,4,18,Namen jyakzan o macimalag do mata namen a monganay do karawan. Ta namen ikeykakza o yajyacita no mata. Ta ori rana am ji meyyonownay ori. Am o yajyacita no mata am to meyyonong ori.
2CO,5,1,"Tamo katenngan o na kakmey vahay no kataotao ta do karawan eya a mababalinas. Am no makwa am ipanta na yaten so asa ka vayo a kataotao ta do teyngato ni Ama ta do to. Am beken a nyamaog no tao, ta nyamaog ni Ama ta do to. Am ori o to na meyyonongi. "
2CO,5,2,Tana tamo macizizikna sicyaikwaya yatoda ji nalap a yamangay a meyvahay do teyngato am 
2CO,5,3,"no marateng o araraw no kapanta na nyaten so vayo a kataotao ta am beken a todaveyvow a pahad ta, ta macyangay dang o vayo a kataotao ta. "
2CO,5,4,"O kataotao ta ya akma tey vahay do karawan eya am yamakahap so alalaw ta do karawan. So to ta ji ngamogi so kangay ta do teyngato, do na katey yaro no alalaw ta do teyrahem. So ikanoyong na rana no maliman a kataotao ta ya alitan na rana no vayo a itoro na ni Ama ta do to a to meyyonong a kataotao ta. "
2CO,5,5,Ta isonong na yaten ni Ama ta do to a somazap so akman sang a yeyyak ta no mata. O yongkad no nang am Seyzi a na nitoro jyaten.
2CO,5,6,"Am ori an, yaten rana a meyhanhan ni Yeso Kizisto a tao am ji tamo a ratan no onowned no amyan so alalaw ta an. Ta tamo katenngan no mavyay pa o kataotao ta am marai pa o kapacikaop ta ji Yeso do teyngato. "
2CO,5,7,Tana ta jyacita no mata ta si Ama ta do to am ta ipeyhanhan sicyaikwaya a mangononong do ciriciring na. 
2CO,5,8,So ikanoyong ta rana jyavokahaw a toda ji ngamaog so kataotao ta do karawan a mangay a macitovong ji Yeso a Panirsirngen ta. 
2CO,5,9,Tana kataotao ta do teyrahem am tana monganay rana o kataotao ta do teyngato am ney makdeng na am ji ta hamangi o kapasaray ta si Yeso a Panirsirngen ta. 
2CO,5,10,Ta mamimin tamo eya a mangay do tangain ni Yeso Kizisto a pacicin na. To na palololwa do mina vazay ta do karawan o itoro na jyaten.
2CO,5,11,Namen katenngan o kapeypanam no kapacici na jyaten ni Ama ta do to. Am ori o namen vavagan do tao a amraralay ni Ama ta do to. Ta yana katenngan o onowned namen ni Ama ta do to. Inaoy si akman kamo sang a makateneng do onowned namen. 
2CO,5,12,Beken a namen pazwain o kataotao namen jinyo. Ta namen kakzeben inyo a zomwazway so mina vazay namen do tao. Ta ori o itovis nyo do mapakazwazway no kapya da a ji macipayok so onowned ji Ama ta do to. 
2CO,5,13,"Tana ipanci da yamen no tao a meylamraw am cyaha, ji namen rata ori an, do namen kahap so vazay ni Ama ta do to. Am no si katenngan namen o apya kano marahet am cyaha, ta ipeypapya nyo. "
2CO,5,14,O pangangarilawan ni Kizisto amyan do onowned namen. Ta namen katenngan sicyaikwaya o kanimawakwak ni Yeso no tao do karawan. Am ori o ta icyakmey asa rana a macizanod do inawan ni Yeso a nimawakwak. 
2CO,5,15,Na nikawakwak ni Yeso o tao do karawan. Ori o ji ta to mangozai do aktokto ta. Ta pangozayan ta si Yeso Kizisto a nimawakwak no raraten ta a kapirwa na rana mavyay.
2CO,5,16,"Am ori o ji ta to mangozai do ahahapan ta sya a tomita so icyatatao ta. Tana akman so sang o nyahahapan ta si Kizisto no kakwa am cyaha, ta tamo na niblisan sicyaikwaya. "
2CO,5,17,Ta o macikaop ji Yeso Kizisto a tao am vayo rana o onowned na. Ta nipeymakarwan na rana o adan a icicirawat na. So ikamimin na rana vayo. 
2CO,5,18,O akman rana sang am mamimin ori a vazay na ni Ama ta do to. Si Yeso Kizisto am ori o tanyo ipacikaop rana ji Ama ta do to a mina kavosoyan na. So ta icyakman sang a ipeyhanhan ni Ama ta do to a mangay a mapanop so ji manaralay a tao ji Ama ta do to. 
2CO,5,19,O yanamen ipeylimwang a ciriciring eya am na nipangozayan si Yeso ni Ama ta do to a yamapanop jyaten a tao do karawan. Na ji nita o raraten no tao. So na torwan nya jyamen so nanao na a meylimwang nya do tao a kanop da rana si Ama ta do to.
2CO,5,20,Lamlamsoy na yamen ni Kizisto. Na nitovoy yamen a amvavaga jinyo. Namen akmey kataotao ni Ama ta do to a manci nya jinyo so: Mamlis kamo rana a omanop si Ama ta do to. Ta ori o ipacikaop na jinyo. 
2CO,5,21,Na nikarilaw yaten ni Ama ta do to. So na nitovoyan si Kizisto abo so raraten a nimalit so raraten ta. Am ori o tanyo ipacikaop ji Kizisto a abwata rana so raraten do tangain na ni Ama ta do to.
2CO,6,1,Yamen rana na pacipeyvazayan ni Ama ta do to am namen vavagan inyo o kaji nyo tongbowan so aryarilaw na jinyo ni Ama ta do to. 
2CO,6,2,"Ta maniring si Ama ta do to am, ""No katawag nyo jyaken am nimamizing ko na inyo an. No keyyan no alalaw nyo am nisidong ko inyo an."" Amizngen nyo an. Ta sicyaikwa rana ya am na pantan yaten so pangangasyan na ni Ama ta do to. Sicyaraw eya am manoyong a araraw no na isidong jyaten ni Ama ta do to."
2CO,6,3,Namen ji mapeyvazay so marahet a vazay a tamwadan da jyamen no tao. Inaoy no si ji namen meyvazay so marahet a vazay a ikazazat do tao a omonot ji Ama ta do to. 
2CO,6,4,"Yamen rana do yamakakaday a vazay am yanamen akmey tongbowa o yameykamadadayan a alalaw, do namen kanoyong a lamlamsoy ni Ama ta do to. "
2CO,6,5,Nibakbakan da yamen. Nyaneban da yamen. Nigolo da o cicilwan namen no tao. Nimazikna namen. Nimapowaw namen ji makaitkeh. Nimakcin namen. 
2CO,6,6,Am keyyan no teneteneng namen a kano pangarilawan namen a omzat do nakenakem namen. Am ori o to namen nangboi sya. So kapya namen a nisidong no Seyzi a meyngongyod a marilaw no tao. 
2CO,6,7,Nioyatan na yamen ni Ama ta do to a meylimwang no manoyong a nanao na a mapacitacita no kanoyong namen a lamlamsoy na ni Ama ta do to. So icyakma nameney mapeyvoovoo so apya nakenakem namen a iharag namen so amrahet jyamen a tao. 
2CO,6,8,Amyan so zomwazway jyamen am amyan so mapeyleylak jyamen. So ikanoyong namen a ipanci da no tao a mapeycyakawad so tao. Am abo akman sang a nakenakem namen. 
2CO,6,9,"Da ipanci o kabo no tao a yamakateneng jyamen. Am yajyakman sang, ta yabo o yaji makateneng jyamen a tao. Da ipanci yamen a yana nimazakat. Am yajyakman sang, ta namen pa mavyay. Tana da nibakbakan yamen am namen jya nimawakwak. "
2CO,6,10,"Tana yamyan so namen ilavi so onowned am yamyan so namen isaray so onowned. Tana namen makcin am cyaha, ta namen avyain o pahad no aro a tao. Tana yabo o peymeymasaodan namen do karawan am cyaha, ta abo kalahen namen a yamacikaop ji Ama ta do to."
2CO,6,11,"Inyo rana kagagan namen do Kedinto am namen ji manayo so ciring jinyo an, ta namen tey kaglaw inyo. "
2CO,6,12,Beken a namen taywen o aryarilaw namen jinyo. Ta monganay rana jinyo a yaji ngiwang do onowned nyo. 
2CO,6,13,Ko na inyo abneken a minapodpod jyamen. Am ori o namen peycirngan sang. So inaran nyo jyamen so nakenakem jinyo.
2CO,6,14,"Ji kamo macizanod so onowned do ji manaralay a tao an. Ta ji meyyangay o pangtoktwan nyo a ka nira. Ta jyabo kapeyzavoz no apya kano marahet a. Akman sang o mazngang a kano kasarisaryan, ta ji meyzavoz. "
2CO,6,15,Jyabo kapacizanod ni Kizisto ji Satan a. Jyabo kapeyyangay no amraralay ni Ama ta do to a kano ji manaralay a tao a. 
2CO,6,16,"Ji nyo peyzavoza o raralayan nyo ni Ama ta do to a kano malas a iraralay da no tao. Ta yaten o na yanan no to meyyonong a Tao do to. Akman so ipanci na do Seysyo. Ta maniring am, ""Macikaop ko do omanoyong jyaken a tao a keyyan ko do onowned da. So abnekan da jyaken a Tao do to da. So ikanoyong da italamozong ko a tao."
2CO,6,17,"Am ori o ji nyo pehngai so onowned nyo do ji manaralay a tao. Ji kamo macizanod jira. Ji nyo nginara o malas a vazay da. Ta ori o sarayan ko ninyo."""
2CO,6,18,"""Ama nyo yaken. Inyo rana am anak ko inyo. O ciring rana ya am si Ama ta do to a Panirsirngen ta o mapeyciring sya."""
2CO,7,1,"Am ori an manga kakteh an, no yamanoyong o akman sang a nakem na jyaten ni Ama ta do to am apzatan ta o onowned ta an. Ji ta mamyapyan o kataotao ta kano nakenakem ta a macizavoz do raraten. Ta naknakmen ta o kaji tamo meylimotngan so onowned a omraralay ni Ama ta do to."
2CO,7,2,Inarahen nyo yamen so nakenakem jinyo an. Ta abo namen nirahet no kangangay do kadwan jyaten. Yabwata asa ka tao namen nilittan no ciring namen. 
2CO,7,3,O ko peycirngan so sang am beken a ko patwawen o nyo karatan. Ta nipanci ko na jinyo namen karilaw ninyo. Tana mavyay namen a tana mawakwak namen am abo makapeysyay jyaten so nakenakem. 
2CO,7,4,Yako ipeyhanhan inyo. Yako azwain inyo. Tana amyan so aro a alalaw ko am ko jyanyaheyan. Ta yako ipeyhanhan inyo a mapadnadna so nakem ko.
2CO,7,5,"Ta makaranes namen do Maciton am ji namen nimeywalam. Ta ji namen angned so ninyakan, do katey yaro no alalaw namen do peycyeylilyan na do kazyakan da nyamen a kapaciyoman na pa no kasinalaw namen ninyo a mablis so nakenakem ji Ama ta do to. "
2CO,7,6,Am si Ama ta do to a marilaw no makasi a tao am ori nisomidong jyamen a yanitomovoy si Tito a yamapait jyamen. 
2CO,7,7,"Beken a na kai do jya an. Ta aro o ciring na a nipanci na jyamen do kanimapait nyo sya a kapanci nyo no kakzan nyo nyaken a macita, keyngen nyo so onowned a makanakem so marahet a vazay nyo no kakwa. So nyo ikanoyong a mahap so vazay ko. Ori o ko sarayan no akman sang jinyo."
2CO,7,8,O mina teygami ko jinyo no kakwa am tana nikazabab nyo so onowned am ko ji nimaneseh. Am manakenakem ko am jyabo kaji nyo mazababan so onowned no mina ciring ko jinyo do teygami ko a. Am ori o icyakma koy maneneseh. 
2CO,7,9,Am ko na masaray sicyaikwaya. Am beken a ko isaray o kanimazabab nyo nyaken so onowned. Ta o lavyan nyo am nyo nikablis so onowned. Ta nakenakem na ori ni Ama ta do to. So nikapya no vazay namen jinyo. 
2CO,7,10,Ta o omlavi a mamlis do peyraratenan da am niblis na ni Ama ta do to so onowned da a ipeypapya da. Am o monganay do karawan a ilavi no onowned da no ji makanakem si Ama ta do to am ipeykaraherahet da. 
2CO,7,11,Cittey kamo pala. Ta si Ama ta do to rana am na nipeypapya jinyo o lavyan nyo a meypakdeng so nakenakem jya. Ta nyo nikaoya rana o mina raraten nyo. Nyo nikaoya o peyraratenan na no asa ka tao ang. Ta nyo ji mya o kapacizagom nyo jya a peydednan no oyaoyyan na nya ni Ama ta do to. O akman rana sang a onowned nyo sicyaikwaya am yongkad na rana no kanoyong nyo nimamlis rana so onowned. 
2CO,7,12,O ko nivatvatkan do teygami ori am ko ivavaga do meyraraten a tao a kano ji na panadnada tao. Am o ney makdeng a peypeypangayan na pa no mina teygami ko jinyo am ko patwawen o apya nakenakem nyo jyamen do tangain ni Ama ta do to. 
2CO,7,13,"Ori rana o nikait jyamen an. Am beken a orii an, ta o sarasaray ni Tito am ori o yanamen isaray. Ta nimamimin kamo a nisomidong sya. So na ikasaray. "
2CO,7,14,Tana nyazwazway ko ninyo do tangain ni Tito am abo kalasan na no nang. Ta o mina ciring namen a pagazen namen jinyo am yamamimin a manoyong ori. So namen pacyanoyngan do namen pazwain do tangain ni Tito a yamanoyong. 
2CO,7,15,"Am no na manakem inyo a aro a tao a yaomanoyong ji Ama ta do to am yakmey to ngyan jinyo o onowned na, do nyo kapeyveyveken sya. "
2CO,7,16,Ko tey masaray sicyaikwaya do ko kapeyhanhan rana ninyo.
2CO,8,1,"Manga kakteh ko do cinai, inaoy no si katenngan nyo o aryarilaw na ni Ama ta do to do peycyakyokyokayan na do Maciton. "
2CO,8,2,Tana tey makdeng o nilamdaman na sira ni Ama ta do to am sira na to naray. Tana mavak o velek da am da makto o da kapeykingking so da ipanidong. 
2CO,8,3,Ko na ji naywa o ciring ko am o kingking da am yarwaro rana kano yada makazamo do kataotao da a da nakem si Ama ta do to. 
2CO,8,4,Ta da to meynakman o da kai jyamen a manci no kasidong da so akma dey kakteh do cinai a sinjya do Yotay. 
2CO,8,5,Namen jyaktoktwan o vazay da a yatey yaro. Ta sira rana am da nipeykingking ji Ama ta do to o kataotao da a mahap so vazay na a yaomamizing so ciring namen.
2CO,8,6,Am ori o namen kakzeban si Tito a to ngyan jinyo do dang a somidong jinyo a mapakavos so nipamnekan nyo a vazay a marilaw no akma nyoy kakteh do cinai. 
2CO,8,7,O yamakakaday a yamyan jinyo a nakenakem nyo si Ama ta do to a kano teneteneng nyo a mangononong a kano kowyowyat nyo a manidong so tao a kano aryarilaw nyo jyamen am yateywara rana an. Am ori o namen kakzan inyo a yajingbeywan do akman sya panidongan so tao.
2CO,8,8,Am beken a ko gacigatan inyo a mapeyvazay sya. Ta ko ipaziman jinyo o kakdekdeng da no sinjya do Maciton a somkad do kanoyong na kalas na no pangangarilawan nyo so icyatatao nyo. 
2CO,8,9,Nyo na katenngan o pangangasyan ni Yeso Kizisto a Panirsirngen ta. Iya rana am abwata o kakzeben na an. Ta iya rana am tey meynakem do teyngato. Am na kapanadnad jyaten. So na ikakmey makasi a tao. Na apyapyahen pa o na katoda katawwan a yamapazanod jyaten do azwazway na do teyngato.
2CO,8,10,Ko naknakmen o akman sang a vazay am apyapya rana o kapakavos nyo sicyaikwaya so nipeysinsinmo nyo no kaminasawan a ipanidong nyo so tao. Ta nimanma kamo a nimapeyvazay so akman sya. So ika inyo no mapeynakem so akman sya. 
2CO,8,11,Am ori o ji nyo pahephepi jya a pakavosen. Ta inarahen nyo o kakdekdeng nyo no kavayo nyo pa mapeysinsinmo sya. Am to nyo mangozai o myan jinyo. 
2CO,8,12,"No si manoyong kamo so onowned no meykingking kamo am jyabo kaji na narayan ninyo ni Ama ta do to a. Ta o kakzeben na jinyo ni Ama ta do to am beken a karo na, ta o myamyan jinyo. "
2CO,8,13-14,"Beken a ko ziknahen inyo a somidong so makasi a tao. No kamo manoyong a yamabsoy sicyaikwaya am sidongen nyo sira yamakcin a tao. Cyaha, ta no mabsoy sira am sidongen da inyo no makcin kamo. So ikanoyong nyo a macisidosidong do alalaw nyo. "
2CO,8,15,"Ta maniring do Seysyo am, ""O aro so nimahap am abo dang o mapanpan. O apereh so nimahap am todey macinet."""
2CO,8,16,"Namen isaray ji Ama ta do to, ta na nipait si Tito. So na icyakman jyamen a yamakdeng a yasomidong jinyo. "
2CO,8,17,"Beken a na kamizing so ciring namen, ta yamonganay jya yamakza no na kangay jinyo do dang. "
2CO,8,18,Namen manovoy so yasa ka tao a macihza jya. Iya rana am da ikanig no tao do peycyakyokyokayan na a yameylimwang no Mapasaray a Ciriciring na ni Ama ta do to. 
2CO,8,19,"Beken a ori an, ta iya rana am da nitenngan no peycyakyokyokayan na yamacilivon jyamen a mapeyvazay so pangangarilawan na ni Ama ta do to. O namen ahapan so akman sya vazay am yatomngeh do azwazway ni Ama ta do to a ipakateneng da jyamen a meyngongyod so nakenakem a mangarilaw so tao."
2CO,8,20,Namen apzatan o onowned namen a yatomalamozong no aro a nizpi. Ta maraherahet o kazyak da nyamen no aro a tao. 
2CO,8,21,Beken a do tangain ni Ama ta do to o kapya namen so icicirawat. Ta akman sang do tangain no tao.
2CO,8,22,Am ori o namen ipanovoy so yasa ka mahakay a macihza jira. Iya rana am namen masangib rana yaileylamdamen so onowned. Am ori o namen pakatenngan jya a tey makdeng a yamanidong so tao. Am ori o na ikasaray so onowned a yasomidong jinyo. 
2CO,8,23,Si Tito rana am kararay ko ya a yasomidong jinyo. O yamacihza jya rarwa ka mahakay am nitenngan da no peycyakyokyokayan na. So ikanoyong da pacikazwayan ni Kizisto. 
2CO,8,24,Taotawwen nyo sira a kamimin da no aro a kyokay a makateneng do akman sang a pangarilawan nyo a kaji da palasan so nyazwazwayan namen jinyo.
2CO,9,1,O vazay rana do sidongan ta so sinjya do Yotay am tana ji ko na meyteygami jinyo. 
2CO,9,2,"Am cyaha, ta ko katenngan o na kajya salitan jinyo. Ta nyazwazway ko inyo do tao do Maciton, do kanimapapo nyo sya no kaminasawan so kasidong nyo sira. So da peyzokaban inyo a tao do Sila a yatey makdeng a yamanidong so tao. "
2CO,9,3,So ko tovoyan si Tito a kano rarwa a akma tey kakteh do cinai a mangay jinyo do dang. Inaoy si mangononong o ciring ko do kanoyong na rana no kingking nyo amyan rana. So ipacimangno na no namen azwazwayan jinyo. 
2CO,9,4,No si myan so tao do Maciton a macihza jyamen a mangay a kapakateneng da do kingking nyo abo am jyabo kaji namen anigan a. So ikakman nyo sang a manig an. 
2CO,9,5,Am ori an o ikapyapya pa no kapanovoy ko pala sira a manmanma a mangay jinyo do dang a amlovot so nipanci nyo a kingking nyo no kakwa pa. Inaoy no si manoyong rana myan no si makaranes ko na jinyo dang. Ta ori o pakatovilan da jinyo a masaray a manidong so tao.
2CO,9,6,Manakem nyo an. Ta o apereh so nipamowa am apereh o mahap da. O aro so nipamowa am aro mahap da. 
2CO,9,7,"Am to nyo palololwa o kingking nyo do onowned nyo. Ji nyo manenesehan, ta makto nyo an. Ta isaray na ni Ama ta do to o masaray so onowned a meykingking jya tao. "
2CO,9,8,Ta arakorako pa o itoro na jinyo ni Ama ta do to. So ikanoyong nyo to meypanpan do kanekanen nyo a manidong so ikeykasi nyo a tao. 
2CO,9,9,"Akman so ciring do Seysyo. Maniring am, ""O manidong so makasi a tao am peyyanen na ni Ama ta do to do onowned na a mangay no makwa."""
2CO,9,10,"Si Ama ta do to am yapwan no mowahen da kano kanen da. Akman sang an, ta anoyngan nyo si Ama ta do to a manta ninyo so makakaday a ipanidong nyo so tao. So ikakman nyo so kayo so pangangarilawan a mapka no asi na. "
2CO,9,11,Absoin na inyo an. So ikasangib nyo a manidong so tao an. So sarayan da nya ji Ama ta do to so apo jinyo a nisidong nyo sira. 
2CO,9,12,Ta o kingking nyo am yamanoyong yamakasidong so sinjya. So ikanoyong da no aro a tao a somaray nya ji Ama ta do to. 
2CO,9,13,O akman rana sang a ipanidong nyo so tao am ipakateneng da jinyo no aro a tao a yaomonot ji Kizisto a yaji mapasala do nanao ni Kizisto a yamanidong so tao. Am ori o da miminan so azwazway a itoro ji Ama ta do to no aro a tao. 
2CO,9,14,"So da ikakdeng no tao a yameyneynozi ninyo, do da kapakacita so aryarilaw na jinyo ni Ama ta do to. "
2CO,9,15,"Isaray ta ji Ama ta do to, do na kateywara no pangangarilawan na a yana nitoro jyaten!"
2CO,10,1,"Yaken rana am si Pawlo ko a yamvavaga jinyo. No kamo maniring am, ""Ka apiya so ciring no ka macikaop jyamen. No ka ji macikaop jyamen am mo ji ngeypeypepzaci yamen do teygami mo,"" kwan nyo yaken. Am sicyaikwa rana ya am ko na hapen o kapyapya na ni Kizisto a yamapasyasi jinyo. "
2CO,10,2,"Ji nyo ngakzeba o kanig ko ninyo no si mai ko an. Ta jyabo kanig ko no yatomamwad jyamen a, a yamanci no namen kapazway so aktokto namen. "
2CO,10,3,Tana namen macizavoz do tao do karawan am o namen ipacirawarawa am beken a yamonganay do karawan. 
2CO,10,4,Ta o voovoo namen am beken a yamonganay do oyowyat a kano teneteneng do karawan. Ta o oyowyat na ni Ama ta do to o voovoo namen a yato manbalinas so vazay ni Satan a yamangalalas so tao. 
2CO,10,5,Namen pahawahen so makakaday a mapazway a ciriciring a kano malas a nakenakem a yada izazat do tao a makateneng ji Ama ta do to. So namen pangozayan do oyowyat ni Ama ta do to a yamapanod so ji manaralay a tao ji Kizisto. 
2CO,10,6,No si manoyong o kanod nyo rana ji Ama ta do to am ioya namen sira o ji ngonot a tao.
2CO,10,7,O vazay no tao o macita nyo. Am nyo jyacita o onowned no tao. No si amyan so tao a manci no katalamozong na ni Ama ta do to am manakenakem pa an. Ta beken a iyaha o yamonganay ji Kizisto. Ta namen akman sang a yamonganay ji Kizisto. 
2CO,10,8,"O na nitoro jyamen ni Yeso Kizisto a vazay namen am namen sidongen inyo. Beken a namen ipeyparaherahet inyo. Am ori an, tana teywara o pazwayan namen so vazay namen am jyabo kanig namen a. "
2CO,10,9,Ji nyo mancyan o kangangamo ko jinyo no ciring ko do teygami an. 
2CO,10,10,"Yamyan so tao a yamapeyciring so, ""No yameyvatvatek si Pawlo am tana yamangdet pa, yajyowyat am. Am no yana to macimata eya am malma, yabo so oyowyat a yamarahet so ipanirisiring."" "
2CO,10,11,"O mapeyciring sya a tao am naknakmen da an, no kabo namen an. Ikongo ciring namen do teygami. Jyabo namen kapacitarek so yanamen ahahapan sya do namen yai rana."
2CO,10,12,"Namen jyadkeci namen kapazanod so kataotao namen do yamapakarakarang so kataotao da. Ta yamanoyong da kakmey ji makownong jya an, a yamapehngay so kataotao da do kadwan jira. "
2CO,10,13,Jyabo na kateywara no namen pazwayan so kataotao namen. Ta o vazay namen ji Ama ta do to na pamindan. So na nipaminda jinyo no vazay namen a namen pazwain. 
2CO,10,14,"No manoyong na kapaminda jinyo am yajyalas o na kaji meyhavasan no ciring ni Kizisto a yanamen ipamizing jinyo, do kaney manma namen a yameylimwang no Mapasaray a Ciriciring na ni Kizisto jinyo. "
2CO,10,15,"O yanamen jya nimatokod rana a ili am namen jyadkeci a yapazwain a manci no kanimapeyvazay namen sya. Am namen isaray o kapeypahagnat no onowned nyo. Ta ori o karakorako na pa no vazay namen jinyo, "
2CO,10,16,a yangay namen pa do peycyeylilyan na a peylimwangan no Mapasaray a Ciriciring na ni Ama ta do to. So ji namen mapazwai so nipakavos da vazay no tao a kazwayan namen. 
2CO,10,17,"Akman so ciring do Seysyo. Maniring am, ""O mapazway a tao am apyapya o kapazway na so vazay na ni Ama ta do to a Panirsirngen ta."""
2CO,10,18,Ta o ipanci na ni Ama ta do to apya so vazay am ori o manoyong a azwazwain. Ta o mapazway so kataotao na am ji na narayan ni Ama ta do to o akman sang.
2CO,11,1,Tana ji ko a teneteneng am amizngen nyo pa yaken an. 
2CO,11,2,Yaken rana am yako pangozayan o pangangarilawan na ni Ama ta do to a yamarilaw ninyo. Kamo akman so jya nimacivahavahay a mavakes a yako tovoin a someksek ji Kizisto. 
2CO,11,3,"Am yako ikanyahey o kapeyparahet no onowned nyo a todahamang rana ji Yeso Kizisto, akman si Iwa a nilittan no volay. "
2CO,11,4,Ikeykongo kamo a yato mamyapya no yamacitarek so ipeylimwang a ka nyamen a yaomagaz ji Yeso. Ikeykongo kamo eya a to nganoyong do macitarek so ipeylimwang a Seyzi a kano Mapasaray a Ciriciring. 
2CO,11,5,Ko ji nganoyngi o ko katonton do yamangalalas a beken a lamlamsoy ni Kizisto. 
2CO,11,6,Tana ko jyateneteneng a meyzezyak am jyabo katonton ko so teneteneng jira mangalalas a tao. So yako ikasangib a yamapacita no akman sang a vazay jinyo.
2CO,11,7,"No ko pamizngen inyo no Mapasaray a Ciriciring na ni Ama ta do to am yabwata asa ka apzapzatan a yako nyami jinyo. Ko to pakabowa o kataotao ko, do ko kapyapya pa jinyo a meypahagnat so nakenakem ji Ama ta do to. Manngwa, ko kalasan o akman sang? "
2CO,11,8,No kapeyvazay ko pa jinyo do dang am patodahan da yaken no tatasa ka kyokay. So yako icyakmey jyaninig no kyokay ori a yako peylamsoin a yasomidong jinyo. 
2CO,11,9,No keyyan ko pa jinyo do dang am tana amyan so ikeykakza ko am ji ko pa nimapasyasi jinyo. So ikamimin na apo do akma koy kakteh do cinai do Maciton no mapatodeh jyaken. Tana no kakwa am tana no makwa am akman sang. Jyabo kapamyapya ko no kataotao ko a ikazikna nyo a. 
2CO,11,10,Abo malas a ciring ni Yeso. So icyakman ko sang a jyalas so ciring jinyo. Am ori o ko jyamoi a manci nya do pongso no Sila so kakman ko sang a ji ngakday so patodahen da jyaken. 
2CO,11,11,"Ikongo ko peycirngan sang. Manngwa, ko jyarilawan inyo? Cyaha, ta na katenngan ni Ama ta do to o ko karilawan ninyo."
2CO,11,12,"So ji ko mirwai do akman sang a nakenakem ko a mahap so patodahen nyo jyaken. Ta izavat ko so pazwayan da so ciring da no mangalalas a beken a lamlamsoy ni Kizisto, do kabo no pacicingayan no vazay da jyamen. "
2CO,11,13,Sira rana mangalalas a tao am beken a meyngongyod sira a lamlamsoy ni Kizisto. Ta sira ji macipayok so icicirawat. 
2CO,11,14,Am jyabo kazyak no akman sang a. Ta kakwakwan ni Satan a mapatpetpeh akmey maniray a tinsi ni Ama ta do to. 
2CO,11,15,Am ori o ji ta ngyaki no mangalalas a tao a peylamsoin ni Satan a akmey apiya so ciring. Ta to rana tenngi o pangavosan no vazay da no akman sang a tao pasingsingtan na ni Ama ta do to.
2CO,11,16,So ko olyan pa sya ipanci. Jyabo kapasagsagpyan da jyaken no tao a. Tana pasagsagpyanen nyo yaken am amizngen nyo yaken an a mapazway so aliket a vazay. 
2CO,11,17,O ciring ko na sicyaikwaya am beken a si Yeso Kizisto o yamapahanhan jyaken a yamanci nya. Ta monganay jyaken a mapazway so kataotao ko. 
2CO,11,18,Am da katey yaro no tao a mapazway so monganay jira vazay. Ori o ko ikakman sahang. 
2CO,11,19,Inyo rana am kamo todamimin a yamateteneng a tao. Am ikeykongo kamo eya to mamyapya no jyapsepsek so onowned a tao! 
2CO,11,20,Ta no peylamsoin da inyo am littan da inyo am soziban da inyo am ji da ninigan inyo am somiplang so posngi nyo am nyo to macyozai sira. 
2CO,11,21,Ji ko nasnek a manci nya jinyo am o akman rana sang a vazay am namen jyadkeci a peyvazain. Am no myan so tao a mapazway so vazay da am to ko na mancyan o kateneng ko a mapazway. 
2CO,11,22,No si Sipolay a tao sira am Sipolay ko an. No si Isedi a tao sira am Isedi ko an. No si apwapo na sira ni Apolahan am apo na yaken an. 
2CO,11,23,"No si lamlamsoy na sira ni Kizisto am ji ko pazway a ciring ko am jyabo kaji ko a haraharan pa ka nira. Ta yarakorako o zikzikna ko so vazay na ni Ama ta do to. Yako ipiro a da aptengen, yada bakbakan, kaji ko angayan no inawan. "
2CO,11,24,Ipeylima ko a bakbakan da no tao do Yotay. No sipzotan da yaken am asyam o kasikapat na (39) no karwaro na no ibakbak da jyaken. 
2CO,11,25,Ipitlo da yaken a bakbakan no sisipzot no tao do Loma. Ipisa da yaken no tao a nigsahan. Ipitlo ko a apwaro do karakwan no awa. Ipisa ko a kasaraw a kano kasahep do karakwan no awa a to meyyawawat. 
2CO,11,26,"No kalivon ko am apokwaro no kapeykaranom na, apokwaro do marahet so nakenakem a tao, pacyangayan no alalaw ko do tao do Yotay a kano beken a tao do Yotay a kano alalaw ko do rako a ili da no aro a tao a kano alalaw ko do kabwan no nihakawan no tao a kano alalaw ko do karakwan no awa, a kapacyangay no alalaw ko do ji meyngongyod a akma koy kakteh do cinai. "
2CO,11,27,"Jingwan sang am masangib ko a ji makaitkeh do katey mazikna ko no kataotao. No makcin ko, mawaw ko, abo isanan ko, mahen ko am akman sira sang o ikarahet ko. "
2CO,11,28,"Beken a ori an, ta akma koy malpid no kataotao no masagpaw a rara ko, do kaji ko angnedan no ninyakan a makanakem so peycyakyokyokayan na. "
2CO,11,29,Ta sino ji ko ingenen no onowned a malma so onowned. Sino ji ko a zababan so onowned a meyraraten a tao.
2CO,11,30,Si zowain ko o kataotao ko am apyapya pa kapazway ko so makakaday a alalaw ko. 
2CO,11,31,Si Ama ta do to a Ama na ni Yeso a Panirsirngen ta o makateneng jyaken a ji mangalalas. Iya o manoyong a azwazwain ta so ngaran mangay do kaidan no karawan. 
2CO,11,32,No keyyan ko pa do Tamaseke am o kalamsoyan no panirsirngen a meyngaran so Aleta am nitovoy na o pamzaten da do ngoso no ili da amrakep jyaken. 
2CO,11,33,Am keyyan no sinjya a nitomonton jyaken no kolili do yala a pakasen do pazevngen no makarang a atoy no ahad no ili da. Ori o nipakasaway ko. So ji na nimakarakepi jyaken.
2CO,12,1,Abwata kapyapyan no mapazway. Am na keyyan pa no yalikey yako pazwain. Sicyaikwaya am ko malavat o nitoro na jyaken ni Yeso a Panirsirngen ta a akmey tatateynep a nimacita ko. 
2CO,12,2,"Ko katenngan o keyyan no yasa ka sinjya a mina kapat so icyarwa (14) so awan a nikatkat na do teyngato ni Ama ta do to. Am ko jyatenngi kanimangay na no kataotao na, ta ala pahad na nimangay do teyngato. "
2CO,12,3,"So ko olyan sya ipanci. O tao rana ori am nimangay do kapyapyan. Am ko jyatenngi kanimangay na no kataotao na, ta ala pahad na nimangay do teyngato. So ko ji makatenngi jya, ta si Ama ta do to yamakateneng jya. "
2CO,12,4,Amyan do dang am makamizing ori so ji na mya a ipeycicici a vazay ni Ama ta do to. Ori rana am jyatenngi a ononongan a vazay. 
2CO,12,5,O akman rana sang a tao am ko pazwain. Am yaken rana am yabo ko pazwain do kataotao ko. Ta o yamakakaday a alalaw ko am ori o yako pazwain. 
2CO,12,6,"Am no si manoyong o kapazway ko so kataotao ko am abo karatan no nang. Ta abo na kalalasan no ciriciring ko. Am ko kaji mapazwayan. Ta ko jyakzan o da kazwazway jyaken no tao, do kabo no teywara nimacita da, nimamizing da a monganay jyaken."
2CO,12,7,Ta maraherahet o kazway ko so teywara a nimacita ko a vazay do teyngato. So na iyan do kataotao ko no ko maliliw a akma ney bakbakan jyaken ni Satan. Ori o ko ji makadkeci do ko kapazway so kataotao ko. 
2CO,12,8,Yako ipitlo a yamapasyasi ji Yeso a Panirsirngen ta a mapakaro so akman sang a ingingnen ko. 
2CO,12,9,"O na nitovis jyaken am, ""Cyaha, ta yarakorako rana o aryarilaw ko jimo. Ta ko mangay oyatan imo no abo oyowyat mo."" Ori an o ko apyapyan pa so ko kapazway so oyowyat na ni Ama ta do to do kataotao ko. Ta nioyatan na yaken no kabo no oyowyat ko. "
2CO,12,10,"Am ori an, ko na to meyhanhanan si Kizisto. So ji ko a raci nya no kangangay no yabo oyowyat ko, da avain yaken, no myan so rako a alalaw ko a kano peyrarehtan da jyaken do kahap ko so vazay ni Kizisto. Ta no abo oyowyat ko am na oyatan yaken ni Kizisto."
2CO,12,11,Yako akmey mapazway a tao. Am monganay jinyo o yako ikakman sang a yaji mapazway jyaken do tangain no malas a tao. Tana abo angangayan ko am jyabo kaji ko maciktwan do yamangalalas a beken a lamlamsoy ni Kizisto a. 
2CO,12,12,"No keyyan ko pa jinyo do dang am tana masaod ko o alalaw ko am ji ko macimazai o vazay ko. So iyan no yeyyak nyo a vazay, yeyyak nyo a oyowyat, mapeyzokab a vazay akmey yongkad ko jinyo do kanoyong ko a nipamnekan ni Kizisto a omlivolivon no ciriciring na. "
2CO,12,13,Yabo nyo pacinasan do peycyakyokyokayan na. O ko kaji mangapan so nyo nipatodeh jyaken. So to nyo peykaboboi so kalasan ko a jya nimahap so patodahen nyo jyaken!
2CO,12,14,Ko naknakmen o ko keypitlo a mangay a tomazogaw ninyo. Am yabo ko kakzeben jinyo. Ko kakzeben am inyo. Beken a nizpi. Ta o kanakan am beken allamen da o inyapwan da. Ta o inyapwan am ori o amlam so ananak da. 
2CO,12,15,"Ko ikakza inyo a sidongen an. So ikapyapya na pa no kangay no inawan ko a kapakasidong ko so pahad nyo. Manngwa, ipeyparahet nyo so nakem jyaken o karilaw ko ninyo?"
2CO,12,16,Yabo nyo kalalasan do kaji ko nimziknan jinyo. Am na keyyan no tao a yamanci no ko kapamizing jinyo no yamalas a yamahap so nizpi nyo. 
2CO,12,17,"Manngwa, manoyong o kanimapasonson ko so tao a amlita jinyo an? "
2CO,12,18,Nipanci ko si Tito a mangay a tomazogaw ninyo. So nipanovoy ko so tao a macihza jya a mangay. Am nilittan na inyo ni Tito? Jyabo na kaji macingayan jyaken so nakem a. Jyabo namen kaji meyyangangayan no namen ahahapan sya a.
2CO,12,19,"Ala nyo ipanci yamen a yamangamaog no kataotao namen so ciring. Am to ko na macitangayan jinyo am namen jyakman sang an. Ta o ciriciring ni Kizisto o namen ipanci jinyo do tangain ni Ama ta do to. Manga keypong, o vazay namen am namen kanakenakem so yakasidong jinyo a peypahagnaten so nakenakem ji Ama ta do to. "
2CO,12,20,"O ko ihawa si mangay ko jinyo do dang am macita ko inyo a macitarek rana so nakenakem. Macita nyo yaken a macitarek so nakem jinyo. Ko ihawa ko kapakacita so manginanahet a kano maciskaskad a kano maoyaoyahen a kano mabayo a kano manamwad a kano mangamizing so ciring do palawawan, mapazway a kano mapeyvonag so tao. "
2CO,12,21,Ko ihawa o kapacimasesnek ko ninyo do tangain ni Ama ta do to no ipisa mangay ko jinyo. Jyabo kaji ko lavyan a makacita so aro a somagpyan a kano mangzakza no kakwa pa a ji mamlis so nakem a tao a.
2CO,13,1,"Ikeypitlo ko na ya mangay a tomita jinyo. Naknakmen nyo an. Ta taosya o kapaciraherahet nyo ano jya rarwa, tatlo o yongkad nyo a nimakacita sira. Ta ori o ikanoyong na. Ta ori rana am ciring do Seysyo. "
2CO,13,2,Ko ipanci pa jinyo akman so nipaziman ko na jinyo no keypidwa ko a mai jinyo no kakwa. Am manakem nyo no kaji ko pa angayan jinyo sicyaikwaya an. Ta no ipisa mai ko am jyabo asa ka tao a makatayo do oyaoyyan ko ninyo a. 
2CO,13,3,So iyan na pa no makakaday a yongkad nyo do kakma ney mapatwaw sya ni Kizisto so ciring na jyaken. So ipakacita nyo so oyowyat na ni Kizisto a meydedna do meyraraten a tao. 
2CO,13,4,Tana yakmey yabo oyowyat na ni Kizisto do yada kanimapadket sya do jyojika am oyowyat na ni Ama ta do to o yanimapeyvangon sya. So namen ikakman sang akmey abo so oyowyat a yamacikaop ji Kizisto. Am no namen ioya inyo am oyowyat na ni Ama ta do to o namen pangozayan an.
2CO,13,5,"Ileylamdamen nyo pala o kataotao nyo. Manngwa, nyo pangononongan o nanao na ni Ama ta do to? Manngwa, nyo jyatenngi na keyyan ni Yeso Kizisto jinyo? No si abo am ji kamo anoyong pa a omanoyong jya. "
2CO,13,6,Ko ipeyhanhan inyo a makateneng jyamen a manoyong a lamlamsoy ni Kizisto. 
2CO,13,7,"Namen ipeynozi ji Ama ta do to o kaji nyo mapeyvazayan so marahet a vazay a ikaoya namen no si makaranes namen jinyo. Ta namen ikakza o kanoyong nyo rana apiya so nakenakem. Tana abo rana o vazay namen jinyo am cyaha, ta manoyong kamo na omonot ji Kizisto. "
2CO,13,8,Ta o vazay namen am kapangozay namen do manoyong a nanao a mapeypahagnat jinyo. 
2CO,13,9,Tana da ipanci yamen a abo so oyowyat a omwoya ninyo a kakdeng no nakenakem nyo ji Ama ta do to am isaray namen o akman sang. O namen kakzeben am kapeypahagnat nyo so nakenakem ji Ama ta do to. 
2CO,13,10,O ko peyteygamyan ninyo am ko kakzeben o kaji ko oyyan ninyo a mangozay do oyowyat na ni Kizisto no si mai ko jinyo do dang. Ta o yana nitoro ni Kizisto a oyowyat na jyaken am isidong ko jinyo. Beken a ioya ko inyo.
2CO,13,11,"O ney manowji na yako ipanci jinyo manga kakteh am makowyowyat kamo pa mapeypahagnat so nakenakem nyo ji Kizisto an. So ahapan nyo so ivavaga ko jinyo, akman si Yeso so onowned a apiya so nakenakem do icyatatao na. Ta jyabo kaji na macitovongan jinyo no yatey rako so pangangarilawan na kano yamanta nyaten so ikapiya ta so onowned a Tao do to ta. "
2CO,13,12,Inyo rana am masicyakarilaw kamo a meyminaminasi no kadwan jinyo. 
2CO,13,13,So da ikamimin no sinjya do jya a yameyminaminasi ninyo.
2CO,13,14,Inaoy no si macitovong jinyo o pangangasyan ni Yeso Kizisto a Panirsirngen ta kano pangangarilawan na ni Ama ta do to a kapzat na jinyo no Seyzi.
GAL,1,1,"Yaken rana am si Pawlo ko. O yako ipeyngongyod a lamlamsoy na ni Ama ta do to am beken a tao o yaniomrara jyaken a omlivolivon no ciriciring na ni Ama ta do to, ta si Yeso Kizisto a kani Ama ta do to a nimapeyvangon si Yeso Kizisto o yanitomovoy jyaken. "
GAL,1,2,Yaken rana kano akma tey kakteh do cinai do jya am yanamen ipeyteygami inyo a peycyakyokyokayan na do Cyalatay. 
GAL,1,3,Inaoy si itoro na ni Ama ta do to a kani Yeso Kizisto a Panirsirngen ta o pangangarilawan na kano ikapiya na no onowned nyo.
GAL,1,4,Si Yeso Kizisto am na pahawahen yaten do raraten do karawan. Am ori o na pangozayan do nakenakem na ni Ama ta do to a mawakwak no raraten ta. 
GAL,1,5,Inaoy no azwazwain ta si Ama ta do to mangay do kaidan no karawan. Amin.
GAL,1,6,Ko ikeyngen inyo so onowned a yato ngaro do pangangarilawan na ni Ama ta do to a yanimamnek jinyo a nyo kahap so yamalas a nanao. 
GAL,1,7,Am to ko na mancyan jinyo am abo o ikadwa na no Mapasaray a Ciriciring na ni Ama ta do to. Am da kapeykawaw jinyo no tao a komaro do manoyong a nanao ni Yeso Kizisto. 
GAL,1,8,Am tana yamen a tana nimapo do teyngato a tinsi na ni Ama ta do to am no si macitarek a kano ninanao namen jinyo no kakwa o inanao da jinyo am manoyong akman sira ori a peydednan no peyoyaoyyan na ni Ama ta do to. 
GAL,1,9,Nipanci namen rana jinyo no kakwa pa am yako ipanci pa jinyo am no myan so meylimwang nya jinyo so macitarek a nanao a kaji na meyyangayan a kano nimamizing nyo na no kakwa am manoyong o kapeydedna na jira no peyoyaoyyan na ni Ama ta do to.
GAL,1,10,"Manngwa, ko kakzeben o kazwazway da jyaken no tao a kapanci ko no akman sang? Jyabo kakman na sang a. O ko ikakza am azwain na yaken ni Ama ta do to. Manngwa, ko ikakza o kazwazway da jyaken no tao? No ikakza ko o tao a omazway jyaken am beken a lamlamsoy na yaken ni Kizisto."
GAL,1,11,"Manga kakteh, to ko na macitangayan jinyo am o ko ipeylimwang jinyo a Mapasaray a Ciriciring na ni Ama ta do to am beken a nimyapo do tao. "
GAL,1,12,Yabo yasa ka tao a ko nipacyamizngan a ko nipacinanawan so Mapasaray a Ciriciring na ni Ama ta do to. Ta si Yeso Kizisto o mina to manci rana nya jyaken. 
GAL,1,13,Nyo katenngan o iwawalam ko no kapacibedbed ko pa do anodan namen a tao do Yotay. Ta tey makdeng ko a mapakakasi so amraralay ni Yeso Kizisto a tao. Naknakmen ko o kawakwak ko sira. 
GAL,1,14,"Makdekdeng ko pa kano kapalangayan ko a tao do Yotay a mahap so iwawalam namen do anodan namen a tao do Yotay. Tana nanao da no ineynapo namen no kakwa am akman sang, ta tey makdeng ko a mangozay jya."
GAL,1,15,"No kaji ko pa nimatazakan a tao am nipamnekan na rana yaken a mahap so vazay na ni Ama ta do to, do karilaw na nyaken. "
GAL,1,16,Nipacita na jyaken o Anak na. Am ori o nipakateneng ko do Mapasaray a Ciriciring na ni Kizisto a ipeylimwang do beken a tao do Yotay. So ikabo no tao a nipacyamizngan ko. 
GAL,1,17,Yako ji nimangay do Yelosaleng a macyamizing do nimanmanma pa ka nyaken a amlivolivon no ciriciring na ni Ama ta do to a tao. Ta nimangay ko do Alapo a kapeysinaoli ko na mangay do Tamaseke. 
GAL,1,18,Ikatlo na kawan am mangay ko ji Pite do Yelosaleng a macivahay jya so makalima so icyarwa (15) so araraw. 
GAL,1,19,So ji ko nimakacitai so karwan da nipamnekan na ni Yeso Kizisto a amlivolivon no ciriciring na. O wari na ni Yeso a Panirsirngen ta a meyngaran so Yake o nimacita ko. So ji ko nimakacitai so karwan da a nipamnekan na ni Yeso Kizisto a amlivolivon no ciriciring na.
GAL,1,20,Yabo o yamalas do teygami ko ya a ciring ko. Pacyanoyngan na yaken ni Ama ta do to.
GAL,1,21,Meyratateng am mangay ko na do Sidiya kado Cidicya. 
GAL,1,22,No kano nang am ji da pa nimacita yaken no sinjya do Yotay. 
GAL,1,23,Kapakamizing da jyaken a yameylimwang rana no ciriciring na ni Kizisto a nimacioya jya no kakwa pa. 
GAL,1,24,"Am ori o yada rana sarayan ya ni Ama ta do to, do yako kapamlis rana a meylimwang no ciriciring na ni Yeso Kizisto."
GAL,2,1,Ikapat na so icyarwa (14) no awawan am macihza ko ji Parnapo a mangay do Yelosaleng a kapehza ko si Tito. 
GAL,2,2,O yangay ko do Yelosaleng am onotan ko o ciring na ni Ama ta do to a manci nya do panipanirsirngen no kyokay so mina vazay ko no kapeylimwang ko no Mapasaray a Ciriciring na ni Ama ta do to do beken a tao do Yotay. Ta ji ko mamyapyan o kapanci da no vazay ko ji Ama ta do to no kakwa a kasicyakwaya abo so peypeypangayan. 
GAL,2,3,"Ikongo do nisaray da o vazay ko no kanang, am ori o ji da nimgacigaci ji Tito amyongkad do kataotao na a mahap so iwawalam ni Moyse. Ta si Tito rana am beken a tao do Yotay, ta tao do Sila. "
GAL,2,4,"Am yamyan so tatasa ka tao a yanimacizavoz a yamapatpeh so kataotao da. Sira ori am kakzeben da si Tito a amyongkad do kataotao na. Am sira rana am beken a kayyai da, ta ileylamdamen da yamen a yamraralay ni Yeso Kizisto a tao. Ta manngo paro sira. Ala ahapen da o iwawalam ni Moyse. "
GAL,2,5,Am ji namen mamyapyan o kablis na no Mapasaray a Ciriciring na ni Ama ta do to a nipeylimwang namen jinyo. Am ori o ji namen nimapaoyoi jira.
GAL,2,6,"Am sira rana panipanirsirngen am ji ko ngezsangan o keynakem da, kato da katawwan. Ta si Ama ta do to rana am ji na nita o akman sang. O ko pancyan no nang am abo nikarahet da do ipangnanao ko. "
GAL,2,7,To da rana tenngi o kanitomovoy na jyaken ni Ama ta do to a yamangay a meylimwang no Mapasaray a Ciriciring na do beken a tao do Yotay. Akman sang si Pite a nitovoy na ni Ama ta do to do tao do Yotay a meylimwang no Mapasaray a Ciriciring na. 
GAL,2,8,"Ta si Ama ta do to o yaniomoyat jyaken a mangay do beken a tao do Yotay, akman si Pite a nitovoy na ni Ama ta do to a meylimwang no Mapasaray a Ciriciring na do tao do Yotay. "
GAL,2,9,Am katenngan da no panipanirsirngen do kyokay a si Yake a kani Pite a kani Yowani o ka yaken na no nipanta na ni Ama ta do to so oyowyat a meylimwang no Mapasaray a Ciriciring na do beken a tao do Yotay am isaray da yaken a kani Parnapo. Am ori o mina to da macipanadngi jyamen a meylimwang no Mapasaray a Ciriciring na ni Ama ta do to do beken a tao do Yotay. Am sira am to sira tarek a mapamizing so tao do Yotay. 
GAL,2,10,Da kakzeben yamen a makanakem so makcin a tao do Yelosaleng. O akman rana sang am yamangday ori a yako naknakmen a vazay.
GAL,2,11,"Mownay am mangay si Pite do Antia. Am ikongo do amyan so kalasan na, am ori o ninanawan ko sya. "
GAL,2,12,Ta no keyyan na rana ni Pite do Antia am nimacyakan do beken a tao do Yotay a sinjya. Am makaranes rana sira o nitovoy ni Yake a tao do Yotay am ji na ranadkeci ni Pite o kapacyakan na do beken a tao do Yotay. Ta ihawa na sira o tao do Yotay a mazyak nya. Ta sira rana am pangozayan da pa o iwawalam ni Moyse a amyongkad do kataotao da. 
GAL,2,13,Macita da no karwan da no tao do Yotay si Pite a akmey jya nikoman am to da nginara si Pite. So nikakman na sang ni Parnapo. 
GAL,2,14,"Macita ko o iwawalam da a macisala do Mapasaray a Ciriciring na ni Ama ta do to am maniring ko ji Pite do tangain da no aro a tao am, ""Imo am tao do Yotay ka. Am iwawalam mo am beken a tao do Yotay a yaji mangozay do adan a iwawalam ta a tao do Yotay. Ikeykongo ka yamgacigat do beken a tao do Yotay a mangozay do iwawalam da no tao do Yotay."
GAL,2,15,"""Yajyalas. Ta imo a ka nyaken am ta manoyong a yamacitetngehan do tao do Yotay. So ji ta nginarai so beken a tao do Yotay a ji ngahap so iwawalam ni Moyse. "
GAL,2,16,"Am ta katenngan an, o ipacikaop no tao ji Ama ta do to am anoyngan si Yeso Kizisto. Beken a omagaz do kahap so iwawalam ni Moyse. Yaten rana am yata anoyngan si Yeso Kizisto. Am ori o ta ipacikaop ji Ama ta do to. So na ji monganai do ta kapangozay do iwawalam na ni Moyse. Ta abo o asa ka tao a meypapya no iwawalam na ni Moyse do tangain na ni Ama ta do to. "
GAL,2,17,"Yaten rana a yaomanoyong ji Kizisto a nibnek na ni Ama ta do to a abo rana so raraten do tangain na am no si meyyangay ta kano beken a tao do Yotay a meyraraten am manngwa, apyahen na ni Kizisto o kapeyraraten ta saon? Jyabo kapya na sya a. "
GAL,2,18,Am no si olin ko pa hapen o iwawalam ni Moyse am raraten ko ori. 
GAL,2,19,Yaken rana am ko katenngan o kaji makahapan so to meyyonong a ikavyay no pahad ko no si pangozayan ko o iwawalam ni Moyse. Am ori o ko na ji ngapi so iwawalam ni Moyse. Ta ko na hapen o vazay na ni Ama ta do to. Ko akmey to macizasing so kataotao ji Kizisto a nimawakwak do jyojika. 
GAL,2,20,"Am ori an, ikabeken a yaken rana no yamavyay sicyaikwaya. Ta si Kizisto rana o yamavyay do onowned ko. O yako ikavyay sicyaikwaya am yako ipeyhanhan o Anak na ni Ama ta do to. Na nikarilaw yaken a na nyangay no inawan. "
GAL,2,21,"Ko ji zazaci o pangangasyan na ni Ama ta do to. No si iwawalam na ni Moyse o abnekan na jyaken ni Ama ta do to a abo rana so raraten do tangain na am manngwa, abo saon o peypeypangayan no na kanimawakwak ni Kizisto am."""
GAL,3,1,"Inyo rana abwata so kapsepsekan a tao do Cyalatay am yamanoyong na kanidomket ni Yeso Kizisto do jyojika. Am sinosino yamapeykawaw jinyo. Manngwa, kamo mavota saon? "
GAL,3,2,Pancyan kamo pala jyaken. Iwawalam na ni Moyse o yanyo ipakahap so Seyzi na ni Ama ta do to? No yapo do yanyo nimamizing a Mapasaray a Ciriciring na ni Ama ta do to. 
GAL,3,3,Yakamo meypanngonngo a yakmey abo so nakem. No kakwa am nipeyhanhan nyo o Seyzi a tomalamozong ninyo. Am ikongo kamo a to mangozangozay do nyo ahapan sya a mapasaray si Ama ta do to sicyaikwaya. 
GAL,3,4,"Manngwa, abo peypeypangayan na no kato nyo meyrektan do mina alalaw nyo no kakwa? Jyabo kakman na sang a. "
GAL,3,5,"Na nitoro ni Ama ta do to o Seyzi jinyo a yamapeyvazay so mapeyzokab a vazay. Am manngwa, yamonganay ori do yanyo kahap so iwawalam na ni Moyse? No yamonganay do yanyo kanimakamizing so Mapasaray a Ciriciring na ni Ama ta do to."
GAL,3,6,"Akman si Apolahan a nimalavat da do Seysyo. Maniring am, ""Iya rana am nyanoyngan na si Ama ta do to. Am ori o nibnekan na sya a abo so raraten do tangain na."""
GAL,3,7,"Am ori an, no si myan so tao a meyhanhan ni Ama ta do to am manoyong ori a macikownongan ji Apolahan. "
GAL,3,8,"Nipaziman na rana ni Ama ta do to do Seysyo o kabnek na so beken a tao do Yotay a abo so raraten do tangain na, do kapeyhanhan da ni Ama ta do to. So nipazimanan na rana sya ji Apolahan so akman sang a Mapasaray a Ciriciring no kakwa pa. Maniring am, ""Mamimin o tao do karawan a ipanta ko so aryarilaw ko, do mo kapeyhanhan nyaken."""
GAL,3,9,Nyanoyngan na ni Apolahan. Ori o nikarilawan na nya ni Ama ta do to. So ikamimin no omanoyong jya tao a ikarilaw na ni Ama ta do to.
GAL,3,10,"O tao a meyhanhan no iwawalam na ni Moyse am meydedna jira o peyoyaoyyan na ni Ama ta do to, do kaji da makataptapan sya a peyvazain. Ta o ciring do Seysyo am, ""O tao a ji makataptap sya peyvazain so yadomket a iwawalam ni Moyse am mangay jira o peyoyaoyyan na ni Ama ta do to."""
GAL,3,11,"Ori o ikanoyong no kabo no asa ka tao a abneken na ni Ama ta do to a abo so raraten do tangain na a mangozay do iwawalam ni Moyse. Ta o ciring do Seysyo am, ""O meyhanhan ni Ama ta do to a tao o abneken na abo so raraten do tangain na. So ikanoyong na rana makahap so to meyyonong a ikavyay no pahad na."""
GAL,3,12,"Am o iwawalam na ni Moyse am abo kasngesngenan na do kapeyhanhan ni Ama ta do to. Ta o ciring do Seysyo am, ""O mangozay do iwawalam na ni Moyse am abo dang o likliken a ciring."""
GAL,3,13,"Am si Kizisto o nimalit jyaten do oyaoyyan na nyaten ni Ama ta do to a ji makataptap so iwawalam na ni Moyse. Ta o ciring pa do Seysyo am, ""O nipadket da do jyojika am iya o nyangayan no peyoyaoyyan na ni Ama ta do to."""
GAL,3,14,"O nikakman na sang ni Yeso Kizisto am ikakza na o aryarilaw na ni Ama ta do to si Apolahan a mangay na itoro do beken a tao do Yotay. So ta rana ikamimin a makahap so Seyzi a nipanci na itoro na jyaten ni Ama ta do to, do kapeyhanhan ta nya."
GAL,3,15,"Manga kakteh, o ahahapan sya no tao am no meysirisiring o rarwa ka tao do vazay da am to da na mamneki o apyahen da. So ikabo rana no mapasobna do nipamnekan da vazay, do kabo rana no nipeyras da vazay. "
GAL,3,16,"Akman sang an, o nipanci ni Ama ta do to a nakem na a itoro na ji Apolahan a kano asa ka tao do sivosivovoong na. So ji na nimapakaciringi sya do aro a tao, ta asa ka tao. Iya rana am si Kizisto. "
GAL,3,17,O peypeypangayan no ciring ko am ji meyyopowpas o nimanmanma a nipamnekan na ni Ama ta do to a ciring na. Tana nimanownowji o iwawalam ni Moyse so atlo a poo so ikasikalima ranaw (430) so awawan am jyablis o mina ciring na ni Ama ta do to ji Apolahan. 
GAL,3,18,Ta no si pangozayan ta o iwawalam na ni Moyse o torwan na jyaten so aryarilaw na ni Ama ta do to am beken a monganay ori do mina ciring na ni Ama ta do to. Ta o nitoro na aryarilaw na ji Apolahan am pangononongan na ni Ama ta do to o mina ciring na jya.
GAL,3,19,Am ikongo peypeypangayan na no iwawalam ni Ama ta do to a nitaid na ji Moyse. O iwawalam rana ori am ipakateneng no tao do raraten da mangay do yai no sivovoong ni Apolahan a si Kizisto. Am no kano nang am tinsi o nitomoro nya ji Moyse so iwawalam ang a katoro na rana nya do tao. 
GAL,3,20,Am si Ama ta do to o nimacisirsiring ji Apolahan.
GAL,3,21,"No akman sang am manngwa, masipalpalpid o iwawalam ni Moyse a kano pangozayan na a ciring a nitoro na ni Ama ta do to? Jyabo kakman na sang a. No si manoyong o kapakahap ta no iwawalam ni Moyse so to meyyonong a ikavyay no pahad ta am makanet rana ori a ipacikaop ta ji Ama ta do to. "
GAL,3,22,"Am o ciring do Seysyo am yatodamimin o tao do karawan a yamabedbed no raraten. Am ori an, no kakzeben ta o kapakahap ta so to meyyonong a ikavyay no pahad ta am kapeyhanhan ta ni Yeso Kizisto. Ta ori rana am mina ciring na ori ni Ama ta do to do amraralay nya tao."
GAL,3,23,"Am no kabo pa ni Yeso a ipeyhanhan ta am apya, ta amyan so iwawalam ni Moyse a omzat do onowned ta. "
GAL,3,24,"Am ori o icyakma ney inyapwan ta no iwawalam ni Moyse amzat do onowned ta mangay do yai na rana ni Kizisto a kabnek na rana jyaten ni Ama ta do to a abo rana so raraten do tangain na, do kapeyhanhan ta nya. "
GAL,3,25,Sicyaikwa rana ya am yarana amyan si Kizisto. Am ori o na rana ji amzaci do onowned ta no iwawalam ni Moyse.
GAL,3,26,"Inyo rana am kamo rana mamimin a akma ney anak ni Ama ta do to, do yanyo rana kapeyhanhan ni Yeso Kizisto. "
GAL,3,27,Inyo rana am kamo rana a nimamlis so onowned a nitaktakan rana a yarana macikaop ji Kizisto a ominara so icicirawat na. 
GAL,3,28,"Am ori o ikabo rana no matarek do amraralay ni Yeso Kizisto a tao. Ta meyyangangay sira do tangain na. Tana tao do Yotay a tana beken a tao do Yotay, tana lamlamsoy a kano beken a lamlamsoy, tana mahakay a tana mavakes am kamo mamimin a akmey asa rana a yamacikaop ji Yeso Kizisto. "
GAL,3,29,No kamo macilovot ji Kizisto am manoyong kamo na a macikownongan ji Apolahan a omamoon so aryarilaw na ni Ama ta do to si Apolahan.
GAL,4,1-2,"Am tana kanakan o omamoon so kangangay na ni ama na am abo peytarkan na kano lamlamsoy, ta ji pa teneng o kanakan a meymatmatngeh no kangangay na. Am ori o iyan no makaveyvow a tao a somidong sya a meymatmatngeh no kangangay na, mangay do ipakaveyvow na rana. "
GAL,4,3,"Akman sang an, ta no kaji ta pa meypahagnatan so nakenakem ji Kizisto no kakwa am akma tey lamlamsoy a italamozong no jyapsepsek a iwawalam no tao do karawan. "
GAL,4,4,Am marateng rana o araraw a nipamnekan na ni Ama ta do to am tovoin na rana o Anak na alavaten no asa ka mavakes a italamozong no iwawalam ni Moyse. 
GAL,4,5,O ikakman na sang am ovayan na sira o mavaod no iwawalam na ni Moyse a tao. So ikanoyong ta rana meyngongyod a akma ney anak ni Ama ta do to.
GAL,4,6,O nitovoyan na sya jinyo ni Ama ta do to so Seyzi ni Kizisto am kamo meyngongyod rana akma ney anak. Am ori o nyo jyanigi a yatomawag ji Ama ta do to a Ama nyo. 
GAL,4,7,"Inyo rana sicyaikwaya am beken a lamlamsoy kamo rana a na italamozong no iwawalam ni Moyse, ta akma ney anak rana inyo ni Ama ta do to. O akma ney anak ni Ama ta do to am ori o makahap so aryarilaw na."
GAL,4,8,No kakwa pa am ji nyo a tenngi si Ama ta do to. Am ori o ikanoyong nyo a lamlamsoy no makakaday a malas a iraralay nyo. 
GAL,4,9,"Am nyo katenngan si Ama ta do to sicyaikwaya. So na ipakateneng jinyo ni Ama ta do to a akma ney anak. Am ikongo kamo a yapa mangay amwoli so makanyaw a iwawalam nyo a abo so peypeypangayan. Manngwa, nyo apyapyahen pa o kakma nyoy lamlamsoy no makanyaw? "
GAL,4,10,Nyo pahamahamahen pa o pamarmarngan nyo so kanen do araraw a kado vehavehan a kado awawan. 
GAL,4,11,"So ko kalawan ninyo an, do na kakmey meyyopowpas a cinalab no ninanao ko jinyo no kakwa."
GAL,4,12,"Manga kakteh, inaoy si inarahen nyo yaken a ji rana mangozay do iwawalam ni Moyse. Ta beken a iwawalam nyo o kapangozay nyo do iwawalam ni Moyse a beken a tao do Yotay. Am ori o ko sarayan ninyo."
GAL,4,13,Ta no keyngen ko am nipeyveyveken nyo yaken no ka ori pa so kapeylimwang ko no Mapasaray a Ciriciring na ni Ama ta do to jinyo. 
GAL,4,14,"Tana nyo ikarahet no kangangay o ingingnen ko am nyo jya nikahayo yaken. Ta nyo nipehngay yaken do tinsi na ni Ama ta do to a taotawwen. So icyakma koy Yeso Kizisto a nitaotao nyo, "
GAL,4,15,"kasasaray nyo no kano nang, kaji nyo ngosowan so mata nyo a itoro jyaken, do nyo karilawan nyaken. Am kamo makongokongo sicyaikwaya. "
GAL,4,16,Ala ori nyo oyyan yaken am ko na ji nayotaywa o ciring ko a ko ivavaga jinyo.
GAL,4,17,Sira rana yamnanao jinyo no malas am da kakzeben o kapacioya nyo jyaken a kaglaw nyo nira. 
GAL,4,18,Apya o karilaw da ninyo. Am ney yapya na am tana myan ko dang a tana abo ko dang am to meyyonong o karilawan da ninyo. 
GAL,4,19,"Kamo akmey anak ko na. Ta yatey rako o aryarilaw ko jinyo. So yako icyakmey mavakes a toda jyapaw so totowang so alalaw a omnanao jinyo, mangay no si meynara nyo na si Yeso Kizisto so icicirawat. "
GAL,4,20,"Ko toda ji nalap a macikaop jinyo a kaji ko na ratan ninyo so kangangay, do kahawa ninyo a da pamizngen no malas a ciring."
GAL,4,21,"Inyo rana yamangozay do iwawalam ni Moyse sicyaikwaya am manngwa, nyo katenngan o ciriciring a yadomket do iwawalam na ni Moyse an? "
GAL,4,22,O nivatvatkan do Seysyo am rarwa o anak ni Apolahan. Asa am anak no lamlamsoy na. Asa am anak no meyngongyod a mavakes na. 
GAL,4,23,O anak no lamlamsoy na am omaing do pamnemnekan na. Am o anak no meyngongyod a mavakes na am omaing do mina ciring na jya ni Ama ta do to. 
GAL,4,24,Sira rana ya rarwa ka mavakes am kehngehngay no adan a kano vayo a pangozayan a ciring ni Ama ta do to. O meyngaran so Hacya a lamlamsoy am omagaz do iwawalam na ni Moyse do Sinay a tokon. O ipanci da ananak ni Hacya tao am pangozayan da o iwawalam na ni Moyse. So icyakma dey lamlamsoy no iwawalam na ni Moyse. 
GAL,4,25,O Sinay a tokon am amyan do Alapo. Akma ney kehngehngay no tao do Yelosaleng a mangozay do iwawalam ni Moyse. 
GAL,4,26,"Am o mavakes a meyngaran si Salay am akma tey ina, do kakma ney mapehngehngay sya do Yelosaleng do teyngato a ji rana nalamozongan no iwawalam na ni Moyse. "
GAL,4,27,"Ta o ciring do Seysyo a omaing ji Salay am, ""Imo rana ji meytaodtod a ji pa nimangalavat a mavakes am somaray ka an. Imo rana ji pa nimacizaza mavakes am arakorako pa o sarasaray mo, ta pasaoden ko jimo o ananak mo. So ikanoyong mo a arwaro pa so anak a kano lamlamsoy da mavakes."""
GAL,4,28,"Manga kakteh, kamo na meyvaliw a akma ney anak ni Ama ta do to. Ta yarana nimangononong jinyo o ciring na ni Ama ta do to, akman si Isa a anak ni Salay. Ta iya rana am nimangononong o ciring na ni Ama ta do to ji Apolahan. "
GAL,4,29,No kano nang am o anak na ni Hacya am nipeyrarahet na o kakteh na si Isa a nimalikey apo do Seyzi. Yakman so tao do Yotay sicyaikwaya a yamangozay do iwawalam na ni Moyse a yamapakakasi jyaten. 
GAL,4,30,"Am o ciring do Seysyo am, ""Pagcinen mo o lamlamsoy mo a mavakes a kano anak na. Ta o anak no lamlamsoy mo am ji macivonong do kangangay mo. Ta o kangangay mo am amoonen no meyngongyod a anak no mavakes mo."""
GAL,4,31,"Ori an, manga kakteh an, ta ji macikownongi do anak no lamlamsoy a mavakes. Ta yaten rana am akma ney anak yaten ni Ama ta do to, do yata kaji mangozayan rana do adan a pangozayan a ciring."
GAL,5,1,Na rana niovayan yaten ni Kizisto do yamvaod jyaten a iwawalam ni Moyse. Ori o ji nyo rana meyhanhani no adan a iwawalam ni Moyse.
GAL,5,2,To ko na macitangayan jinyo am no si ipeyhanhan nyo o kayongkad do kataotao nyo a ipasaray nyo si Ama ta do to am abo peypeypangayan ni Kizisto jinyo. 
GAL,5,3,Ko pazimanen pa jinyo so ipisa. No si yongkadan nyo o kataotao nyo am pangononongan nyo saon o aro a iwawalam ni Moyse am. 
GAL,5,4,"Inyo rana yamnakenakem so kabnek na jinyo a abo so raraten ni Ama ta do to a yamangozay do iwawalam na ni Moyse am kanyo manoyong a yameyparai ji Kizisto, do nyo kataosya so oyowyat na ni Ama ta do to a yasomidong jinyo. "
GAL,5,5,Am yaten rana am na oyatan yaten no Seyzi a meyhanhan ni Yeso Kizisto. Am ori o na abnekan rana jyaten ni Ama ta do to a abo rana so raraten do tangain na. 
GAL,5,6,Ta o tao a macikaop rana ji Yeso Kizisto am ji na rana ngezsangan o kaji na yongkadan do kataotao na. Ta o ney makdeng na ji Ama ta do to am ipeyhanhan ta si Kizisto a kapangarilaw ta so icyatatao ta.
GAL,5,7,Kanyo tey yapya so ahahapan sya a yamnakenakem si Kizisto. Sino a yamazazat jinyo a yanyo kaji ngonotan do manoyong a nanao. 
GAL,5,8,Jyabo ka si Ama ta do to no amzazat jinyo a. Ta iya o nimamnek jinyo a omanoyong ji Yeso. 
GAL,5,9,Ta naknakmen nyo pala o kosozi no odong. Tana alikey pazavozen am mapeymway na o nipeysolisoliket a odong. Akman sang o malas a nanao a makeykai a meylimwang a ikarahet no tao. 
GAL,5,10,"Am ko ipeyhanhan inyo, do ta kapeyyangangay a macikaop ji Kizisto. Yabo kapacitarek no nakenakem nyo jyaken a. O tao rana mapeyzavozavoz jinyo am mangay a meydedna jya o peyoyaoyyan na ni Ama ta do to."
GAL,5,11,No si ipeylimwang ko o kayongkad do kataotao am ikongo da rehrehtan jyaken. O da rehrehtan jyaken am ko ipeylimwang o jyojika ni Kizisto. Am ori o da oyyan nyaken no ji raralay ni Yeso. 
GAL,5,12,Ko apyapyahen pa o kato da na ngarwan jinyo no yamapeyzavozavoz jinyo a tao.
GAL,5,13,"Manga kakteh, o na nipamnekan jinyo ni Ama ta do to am na ovayan inyo a yamvaod no iwawalam ni Moyse. Am ori o ji nyo to mamyapyai no kataotao nyo a italamozong no marahet a nakenakem nyo. Apyapya pa o pangarilawan a isidong nyo so kadwan jinyo. "
GAL,5,14,"Ta yana to zagoma no pangangarilawan o iwawalam na ni Moyse. Ta si ahapen ta o ciring do Seysyo a manci no, ""O aryarilaw mo so kataotao mo am akman sang o karilawan mo no icyatatao mo,"" am nimahap ta rana o iwawalam ni Moyse. "
GAL,5,15,Am no si akman kamo so omalalam a somongisongit so kadwan jinyo am jyabo kapya nyo a.
GAL,5,16,O yako ipanci am onotan nyo o peypalanginan na ninyo no Seyzi an. Ta ori o ipakazazat nyo do onowned nyo a to mangozangozay do apyahen nyo no nakem. 
GAL,5,17,"Ta o marahet a ikeykakza no kataotao ta am macitarek a kano ikakza na jyaten no Seyzi. So icyakma dey meykavosoyan, do kazazat na jyaten no Seyzi a mangozay do marahet a ikeykakza no kataotao ta. "
GAL,5,18,No si peypalanginan na inyo no Seyzi am ji na rana vaoda inyo no iwawalam na ni Moyse.
GAL,5,19,"Mapengkad o marahet a vazay no tao. Ta to rana tenngi do icicirawat da, akman so macimasesnek a vazay, "
GAL,5,20,"manaralay so malas a iraralay a kano mamnek a kano meyliliman a kano maoyaoyahen a kano mararaten a kano mapeysyasyay so nakem no tao, "
GAL,5,21,manginanahet a kano mayoyopen so saki a kano makakaday pa a ikarahet no tao a vazay. Oya rana am nipaziman ko na jinyo no kakwa. Am yako olin pa ipanci jinyo. Ta o mapeyvazay so akman sang a tao am ji macilovot do italamozong na ni Ama ta do to.
GAL,5,22,"O italamozong no Seyzi a tao am mangarilaw, masaray, apiya o nakenakem na, jyaharag no alalaw, mazonos, manidong so tao, ji mangalalas, "
GAL,5,23,"ji mapahama so nakem, ji to mangozangozay do nakem. So ikabo no pasobnan na a ciriciring na ni Ama ta do to no akman sang a tao. "
GAL,5,24,"O yaomanod ji Yeso Kizisto a tao am akma dey nipazanod o marahet a nakenakem da do jyojika ni Yeso Kizisto, do kanimawakwak na no raraten ta."
GAL,5,25,Manoyong o kanimanta na rana nyaten no Seyzi so vayo a onowned ta. Am ori o na ikanoyong a yatomalamozong nyaten. 
GAL,5,26,Ji ta mapahama so nakem. Ji ta pasozisozya o kadwan jyaten. Ji ta manginanahet.
GAL,6,1,"Manga kakteh, inyo rana yamakdeng so nakem ji Ama ta do to am no myan so tao a to meyraraten am ji nyo anigan a pamizngen. Am taosya o kapahama nyo so onowned nyo a mapamizing sya. So ipeytataziman nyo, ta kalittan kamo. "
GAL,6,2,No myan so alalaw nyo am macisidosidong kamo. Ta ori rana am nanao na jyaten ni Yeso Kizisto. 
GAL,6,3,O mapakateneteneng a tao am akma ney littan o kataotao na. 
GAL,6,4,"So ikamimin no tao a manakenakem a manci no, ""Manngwa, yapya no yamarahet o iwawalam ko."" No si apya am manoyong o kasaray na. So ji mapadmai so kataotao do icyatatao. "
GAL,6,5,So ikamimin no tao a macipanoyonoyong a ji makanet so nakenakem do tangain na ni Ama ta do to.
GAL,6,6,Inyo rana da pamizngen no nanao ni Ama ta do to am sidongen nyo o yamapamizing jinyo no nanao na ni Ama ta do to a tao. Ipanta nyo sira so makakaday a apyahen da no nakem.
GAL,6,7,Ji kamo manayotayo do tangain na ni Ama ta do to. Ta abo matayo ta do tangain na. So ikanoyong no kapacilocilolo no mahap no tao do makakaday a mina vazay na. 
GAL,6,8,Ta no myan so tao a to mangozangozay do nakenakem na am mangay o kapakahap na so to meyyonong a alalaw do makotokotod a lila no apoy. Am no si pangozayan na o ahapan na sya no Seyzi na ni Ama ta do to am mahap na o to meyyonong a ikavyay no pahad na do teyngato a itoro no Seyzi. 
GAL,6,9,Am ori o ji ta macimaziknai a mapeyvazay so apya vazay. Ta no si to ta ngotokot a mahap so akman sang a vazay am no marateng o araraw no makwa am amyan so nakem na jyaten ni Ama ta do to. 
GAL,6,10,"Am ori an, no myan so sidongan ta so icyatatao ta am sidongen ta sira an. Am arakorako pa o sidongan ta so akma tey kakteh do cinai an."
GAL,6,11,"Citahen nyo an, o yararako a vatvatek. Ta ori rana am yako nivatvatkan ori."
GAL,6,12,Sira rana mapazway so kataotao da a yamanci ninyo a amyongkad do kataotao nyo am o da ikakman sang am ikanyahey da sira o mapakakasi sira no mangnanao sira no jyojika na ni Kizisto. Ta makanet rana ori a mapatazadang jyaten do teyngato. 
GAL,6,13,Am sira rana a nimyongkad do kataotao da am da jyamimin o iwawalam na ni Moyse a yamahap. O da pancyan ninyo a amyongkad do kataotao nyo am da pazwain o kaniomamizing nyo sira. 
GAL,6,14,"Am yaken rana am yabo ikadwa na no yako pazwain, ta si Yeso Kizisto a Panirsirngen ta o yako pazwain a yanimawakwak nyaten do jyojika. O peypeypangayan no jyojika jyaken am yanimavonas rana o marahet a nakenakem ko. O peypeypangayan no nang am yako na nimamlis. "
GAL,6,15,So ji na ranakdengi no kayongkad do kataotao. Ta makdekdeng o vazay no Seyzi a omyavayo so onowned ta. 
GAL,6,16,"Inaoy no si ikarilaw na sira ni Ama ta do to o yamangozay do ciriciring ko, pacyangayan da no tao do Yotay a kano beken a tao do Yotay, kapanta na nira so ikapiya no onowned da."
GAL,6,17,Inaoy si papwen da sicyaikwaya o kaji da rana zyakan nyaken a meylimwang no ciriciring na ni Yeso Kizisto. Ta o aro a kozad ko do kataotao ko am ori o yongkad ko a lamlamsoy ni Kizisto.
GAL,6,18,"Manga kakteh, inaoy si itoro na jinyo o pangangarilawan na ni Yeso Kizisto a Panirsirngen ta. Amin."
EPH,1,1,Yaken rana am si Pawlo ko a lamlamsoy na ni Ama ta do to a yana nipamnekan ni Yeso Kizisto a omlivolivon no ciriciring na. Yako ipeyteygami inyo a yamraralay ni Ama ta do to a tao do Ivoso a yato ngotokot so nakem ji Yeso Kizisto.
EPH,1,2,Inaoy si itoro na jinyo o ikapiya no onowned nyo a kano pangangarilawan na ni Ama ta do to a kani Yeso Kizisto a Panirsirngen ta.
EPH,1,3,Isaray ta ji Ama ta do to a Ama na ni Yeso Kizisto a Panirsirngen ta. Ta yatamo na macibedbed ji Kizisto. So yana rana nitorwan so makakaday a aglaglaw na jyaten a na ipasaray jyaten. 
EPH,1,4,No kaji na pa amaogan no karawan am nipamnekan na rana yaten ni Ama ta do to a monganay jya. Ta nikawakwak ni Yeso Kizisto o raraten ta. So ikanoyong ta abo rana so karatan do tangain na ni Ama ta do to. Na tey karilaw yaten ni Ama ta do to. 
EPH,1,5,"Am ori o na sarayan nyaten ni Ama ta do to a na panopen a akma ney anak, ta yata na macikaop ji Yeso Kizisto. "
EPH,1,6,"So ikanoyong ta somaray no akman sang a pangangarilawan na ni Ama ta do to, do na kabo no ngina na no Anak na, na to norwan jyaten."
EPH,1,7,Si Kizisto yanimawakwak nyaten. Am ori o yana nikavonas no raraten ta. Tey rako o pangangarilawan na ni Ama ta do to a yana nitoro jyaten. 
EPH,1,8,O pangangarilawan na ni Ama ta do to am ta na ipakateneng do na ahahapan sya ni Ama ta do to. 
EPH,1,9,So ta rana ipakateneng ji Kizisto akma ney kahanhanan a mapakavos so ji nitomwaw pa vazay na no kakwa. 
EPH,1,10,"Ta o pamnemnekan na ni Ama ta do to no kakwa am itoro na o makakaday do karawan a kado teyngato ji Kizisto a italamozong na, no marateng o araraw no nipamnekan na ni Ama ta do to."
EPH,1,11,O makakaday do karawan am abo ji mangozay do ahahapan na sya ni Ama ta do to. So na to mangozai do nakenakem na a mapanop jyamen a amraralay ni Yeso Kizisto a tao do Yotay a akma ney anak a macikaop ji Kizisto. 
EPH,1,12,Inaoy no si mamimin namen a ney manma na makateneng ji Kizisto a somaray ni Ama ta do to a ney mazway na a Tao do to!
EPH,1,13,"Inyo rana beken a tao do Yotay am kamo akman sang, ta no kapakamizing nyo so manoyong a mapasaray a nanao am mina to nyo nganoyngi si Kizisto. Ori o na nitorwan rana no Seyzi jinyo ni Ama ta do to akma ney yongkad no kapacikownongan nyo rana jya. "
EPH,1,14,O Seyzi na ni Ama ta do to am ori o akma tey yongkad a somidong jyaten a omamoon so nipanci na itoro ni Ama ta do to do monganay jya tao. So ikanoyong na ni Ama ta do to a mapatazadang jyaten do teyngato a yaomanoyong jya tao. So sarayan ta ni Ama ta do to a tey mazway a Tao do to!
EPH,1,15,"Am ori an, mamizing ko na inyo a meyhanhan rana ni Yeso a Panirsirngen ta a marilaw no akma nyoy kakteh do cinai am, "
EPH,1,16,ji ko ranamtad a somaray ninyo ji Ama ta do to. So ikasangib ko a makalavat jinyo do inozi ko. 
EPH,1,17,Ko mapasyasi ji Ama ta do to a tey mazway a Tao do to a Ama na ni Yeso Kizisto a Panirsirngen ta a manta ninyo so teneng a kapakateneng nyo rana ji Ama ta do to. 
EPH,1,18,Ko mapasyasi ji Ama ta do to a omiwang do onowned nyo a kapakateneng nyo na do peypeypangayan no na panopan jinyo a kapanta na ninyo so to meyyonong a ikavyay no pahad nyo do teyngato. So ikatey rako na no aryarilaw na so omanoyong jya tao. 
EPH,1,19,Yamapeyzokab o na vazay no oyowyat na do yaomanoyong jya tao. Oyowyat rana ori am 
EPH,1,20,"nimapeyvangon si Yeso apo do heseb na. So na rana iyan do teyngato a yaomlisna do wanan na ni Ama ta do to, "
EPH,1,21,a kabtekan rana a Panirsirngen do sinokob no hanit. So ikabo rana no makahad so oyowyat na kano azwazway na do karawan a kado teyngato mangay do kaidan no karawan. 
EPH,1,22,Abo ji na nalamozongan ni Kizisto do karawan. Ta iya o yameymatmatngeh nyaten a omanoyong jya tao. 
EPH,1,23,"Yaten rana yamraralay ni Kizisto am akma ney kataotao yaten, do ta kararalay nya, do na kanimapeypapya so makakaday."
EPH,2,1,No kaji nyo pa manaralayan am pasobnan nyo pa o ciriciring na ni Ama ta do to a meyraraten. 
EPH,2,2,No kano nang am onotan nyo pa o malas a vazay da no ji manganoyong a tao a kano ciring ni Satan a yatomalamozong no meyraraten a tao. 
EPH,2,3,No kakwa am akman tamo sira a to mangozangozay do nakenakem da. Am ori o ikanoyong ta meyraraten a tao a pasingsingtan na ni Ama ta do to no makwa.
EPH,2,4-5,"Am tana akman ta sang a meyraraten a tao no kakwa am yatey rako o na karilawan nyaten ni Ama ta do to, do kanimanta na nyaten so to meyyonong a ikavyay no pahad ta a macikaop rana ji Kizisto. So ta ikanoyong a yana nipatazadang no pangangarilawan na. "
EPH,2,6,Na rana nipazasing yaten so inawan ji Yeso Kizisto a nimirwa a mavyay. So icyakma tey macikaop jya amyan do teyngato. 
EPH,2,7,O ikakman na sang ni Ama ta do to am ipacita na do kaidan no karawan o mapeyzokab a pangangarilawan na kano pangangasyan na jyaten a yamacikaop ji Yeso Kizisto. 
EPH,2,8,"Na nyahap inyo do peyraratenan nyo, ta nyo rana ipeyhanhan si Kizisto. O nyo ipakahap so sang am beken a oyowyat nyo, ta omagaz do pangangarilawan na ni Ama ta do to a na yazaw jinyo. "
EPH,2,9,Am ori o ji nyo pahamai so nakem nyo. Ta beken a omaing do kapya no icicirawat nyo o na nyahapan jinyo ni Ama ta do to. 
EPH,2,10,Si Ama ta do to o yata nikablis no onowned a yarana macikaop ji Yeso Kizisto. So na ikapya rana no vazay ta a mangonong do na peypalanginan nyaten ni Ama ta do to.
EPH,2,11,"Am ori an, pakanakman nyo so kataotao nyo a ji da nipazasing no tao do Yotay a omraralay ni Ama ta do to no kakwa, do kaji nyo nginaran sira amyongkad do kataotao nyo. "
EPH,2,12,"No kano nang am abo o kasngesngenan nyo ji Kizisto, ta akma kamoy kadwan a ji da patwatopa do tangain ni Ama ta do to, do kaji nyo macitetngehan do tao do Yotay. Ta sira am nipanta na sira ni Ama ta do to so pangozayan na ciring. So ikanoyong nyo a to rana hayo so onowned, do kaji nyo makatenngan ji Ama ta do to. "
EPH,2,13,Am inyo rana a ji ngasngen ji Ama ta do to a tao am na rana nipanop inyo ji Yeso Kizisto sicyaikwaya. So nyo ikanoyong rana yamacikaop ji Ama ta do to. Ta na nikawakwak rana inyo ni Kizisto. 
EPH,2,14,Iya o yamapeyyanowanop jyaten a tao do Yotay a kano beken a tao do Yotay. Na nibalinas no kataotao na o yakmey atoy a yamapeysyay so tao do Yotay a kano beken a tao do Yotay a da pacikaoyyan. 
EPH,2,15,O na nyangay so inawan ni Kizisto am na niblis o yada hanhan no tao do Yotay a iwawalam ni Moyse. So icyakma dey yasa rana no tao do Yotay a kano beken a tao do Yotay do tangain ni Kizisto. No si manoyong kakma tey yasa rana am apya ta na so nakem do kadwan jyaten. 
EPH,2,16,"O nikawakwak na ni Kizisto do jyojika am balinasen na o kakma tey meykavosoyan. O jyojika na ni Yeso Kizisto o mapeyyanowanop jyaten, akmey asa ka tao so onowned a meyyangangay rana amraralay ni Ama ta do to. "
EPH,2,17,"O na nyai ni Kizisto am na ipeylimwang do aro a tao o Mapasaray a Ciriciring na ni Ama ta do to, pacyangayan nyo a beken a tao do Yotay a ji makateneng ji Ama ta do to no kakwa ka nira tao do Yotay. "
EPH,2,18,"Na peyyanowanopen yaten ni Kizisto a tao do Yotay a kano beken a tao do Yotay, akmey asa so onowned do tangain na ni Ama ta do to a yana sidongen no Seyzi."
EPH,2,19,"Am ori an, ikabeken nyo rana kadwan a beken a tao do Yotay an. Ta tamo na mamimin a akma ney anak ni Ama ta do to a yakmey yasa ka vahay. "
EPH,2,20,Ta nyo nimahap rana o nanao da no nipamnekan ni Yeso a omlivolivon no ciriciring na kano mangononong so ciriciring na ni Ama ta do to. So na ikamimin no nang a yapo ji Yeso Kizisto. 
EPH,2,21,Iya o yatomalamozong nyaten a yamanta nyaten so ji meylimoteng a onowned ta. 
EPH,2,22,Am ori o nyo ipeyyangangay rana kano tao do Yotay a na rana yanan no Seyzi na ni Ama ta do to.
EPH,3,1,O peypeypangayan no ko iyan do pamemtengan am ko ipeylimwang no ciriciring na ni Yeso Kizisto jinyo a beken a tao do Yotay. Tana akman ko sang am yako jimtadan a meynozi ninyo. 
EPH,3,2,Nyo katenngan yaken a na nipamnekan ni Ama ta do to a yameylimwang nya jinyo so pangangarilawan na. 
EPH,3,3,Na nipananao jyaken ni Ama ta do to o vazay na a jyatenngi no kakwa. So yako rana ipakateneng jya. So nipakalavatan ko na sya jinyo. 
EPH,3,4,No si vilangan nyo o teygami ko eya am katenngan nyo rana ori a omaing ji Yeso Kizisto. 
EPH,3,5,No kakwa am abo pa tao a nimapatwaw so nanao eya a omaing ji Kizisto. Am sicyaikwaya am na rana patwawen no Seyzi do nipamnekan na ni Yeso a omlivolivon no ciriciring na tao a kado mangononong so ciriciring na ni Ama ta do to. 
EPH,3,6,"O ji da nipatwaw a nanao na am na rana pazanoden o beken a tao do Yotay do meyngongyod a tao do Yotay a makahap so aryarilaw na jyaten ni Ama ta do to, do kanimakamizing nyo rana so Mapasaray a Ciriciring na ni Kizisto. So nyo rana icyakmey yasa so nakem a kano tao do Yotay a meyhanhan ni Yeso Kizisto a makahap so to meyyonong a ikavyay no pahad nyo."
EPH,3,7,Na nitenngan yaken ni Ama ta do to a lamlamsoy na a meylimwang no Mapasaray a Ciriciring na. Am pangangarilawan ni Ama ta do to a kano oyowyat na o yasomidong jyaken a yamahap so vazay na. 
EPH,3,8,Tana mina saod na so kabo no kapsepsekan ko am na manket yaken a pahanhanen a meylimwang nya jinyo a beken a tao do Yotay so aglaglaw na jyaten ni Kizisto. 
EPH,3,9,Na nipanta yaken so oyowyat ko a somidong so tao do karawan a makateneng do pamnemnekan na ni Ama ta do to a nimangamaog so karawan. Ta no kakwa pa am abo pa makateneng jya tao. 
EPH,3,10,Ta na kakzeben ni Ama ta do to o kapakacita da sya no tinsi jyaten a yamraralay nya tao so apiya vazay na kano teneteneng na ni Ama ta do to. 
EPH,3,11,O na akmanan sang ni Ama ta do to am na pangozayan o to meyyonong a pamnemnekan na. Am na rana nipangononongan ni Yeso Kizisto a Panirsirngen ta. 
EPH,3,12,"Am ori o ji ta na nyahei a mangay do tangain na ni Ama ta do to, do kapeyhanhan ta ni Kizisto. "
EPH,3,13,Am ori an o ko pakotokotan pa sya jinyo. Taosya o kahaha nyo so nakem do iyan no alalaw ko. Ta o akman sang am isaray nyo o mina kapeylimwang ko no ciriciring na ni Ama ta do to jinyo.
EPH,3,14,"Am ori an, yako ipeylilitod a meynozi do tangain na ni Ama ta do to. "
EPH,3,15,Sira rana o yamyan do teyngato a kano yapa amyan do teyrahem am mamimin sira akma ney anak ni Ama ta do to. 
EPH,3,16,Ko ipeynozi ji Ama ta do to o kowyat na jinyo no Seyzi a meypakdeng so nakem ji Ama ta do to. Ta iya rana am yatey mowyat a yatey mazway a Tao do to. 
EPH,3,17,Ori o ipakateneng nyo ji Kizisto a manoyong rana a yamacikaop jinyo a yatomalamozong ninyo. Ko ipeynozi inyo a mapayamot so pangangarilawan na do onowned nyo. 
EPH,3,18,Ta ori o ipeyyangangay nyo a kano aro a akma nyoy kakteh do cinai a makateneng do mapeyzokab a pangangarilawan na ni Kizisto. 
EPH,3,19,Tana yajyatenngi no tao o na pamanmandan no mapeyzokab a pangangarilawan na ni Kizisto am inaoy si meypahagnat kamo so nakem a makateneng do pangangarilawan na. No si makman kamo sang am manoyong kamo na a yanan no aglaglaw na jinyo ni Ama ta do to.
EPH,3,20,Oyowyat na ni Ama ta do to am ori o yameyvazay do onowned ta a omoyat jyaten a meyhanhan nya. Ori o yata ipakahap so yamapeyzokab a ji tangtoktwan a vazay. 
EPH,3,21,Inaoy si pangozayan ta a yamraralay ni Yeso Kizisto a tao o kato ta meyyonongan a zomwazway si Ama ta do to sicyaikwaya mangay do kaidan no karawan. Amin.
EPH,4,1,O yako iyan do pamemtengan sicyaikwaya am yako peyvazain o vazay na ni Yeso a Panirsirngen ta. So yako pancyan ninyo a omzat do icicirawat nyo. So ikanoyong nyo a macipayok so icicirawat ji Kizisto. 
EPH,4,2,Taosya o kapahama nyo so nakem nyo. Apyapya pa kapiya no nakem nyo do icyatatao nyo. Ji kamo meyoyaoya. Ta karilaw nyo no kadwan jinyo. 
EPH,4,3,Makowyowyat kamo pa mapeyyanowanop so kadwan jinyo. Ta ori o icyakma nyoy yasa so onowned a yanan no Seyzi. 
EPH,4,4,Ta yaten rana yamraralay ni Yeso am yata akmey yasa so kataotao. Yasa o Seyzi a yamyan jyaten a yasa so ipeynanakem a yameyhanhan ni Ama ta do to a yanimapanop jyaten. 
EPH,4,5,Yasa o Panirsirngen ta. Yasa o ta ipeyhanhan. Yasa o ta pangozayan so ngaran a tomaktak jyaten. 
EPH,4,6,"Yasa o Tao do to ta, akma tey Ama do karawan. Iya rana am yameymatmatngeh nyaten a yamraralay nya tao a yamacikaop jyaten a mapakavos so vazay na do karawan."
EPH,4,7,Am yameykataretarek o na nitoro jyaten ni Yeso Kizisto a teneteneng ta. Am na to mangozai o nakem na a yatomoro nya jyaten. 
EPH,4,8,"Akman so ciring do Seysyo. Ta maniring am, ""No kapeycyakavat na rana do teyngato am niharag na si Satan a kano kalamsoyan na a kapanta na no yaomanod jya tao so teneteneng a kano oyowyat da."""
EPH,4,9,O peypeypangayan no kanimeycyakavat na do teyngato am nimanmanma mai do karawan. 
EPH,4,10,O nimeygegcin do karawan am iya o nimeycyakavat do teyngato. O ikakman na sang am na itoro do tao do karawan o mapeyzokab a aryarilaw na. 
EPH,4,11,"Iya o nimanta no tao so teneteneng a kano oyowyat da. Nitenngan na o tatasa ka tao a amlivolivon no ciriciring na, kapamnek na do tatasa ka tao a mangononong so ciriciring na, kapamnek na do tatasa ka tao a meylimwang no Mapasaray a Ciriciring na. So iyan no tao a panirsirngen do kyokay amnanao so sinjya. "
EPH,4,12,O ikakman na sang am ipakasidong da so aro a omanod ji Ama ta do to a tao a meypahagnat so nakenakem ji Ama ta do to. Ta yaten rana am akma ney kataotao ni Kizisto. 
EPH,4,13,"So ikamimin ta akmey yasa meyhanhan nya a makateneng ji Yeso a Anak na ni Ama ta do to a akmey makaveyvow a tao a makataptap rana so nanao ni Kizisto, "
EPH,4,14,"a ji rana akman so kanakan, akmey azda a kano pagpag a jyatenngi so pamnemnekan a to ngonongonot so nakem do mangalalas so ciring a tao. "
EPH,4,15,Ji ta mangononong so malas. Ta pangozayan ta o pangangarilawan a macisirsiring do icyatatao ta. Ta ori o ipeypahagnat ta so onowned a ominara si Kizisto a yameymatmatngeh nyaten. 
EPH,4,16,"Yaten rana yamraralay nya tao am akma ney kataotao yaten. Iya am yatomalamozong nyaten. Ori ta icyakmey yasa so nakenakem yamarilaw no kadwan jyaten. Ta yaten rana akmey meyketeketeh do cinai am cinamaog no kataotao na. No si akma tey yasa mapanod so nakenakem ta ji Kizisto am tey rako o oyowyat ta, do kapeyyanowanop na jyaten no pangangarilawan na ni Kizisto."
EPH,4,17,"Ko pangozayan o ngaran ni Yeso Kizisto a Panirsirngen ta a yamvavaga jinyo. Ji nyo nginara o icicirawat da no yaji manaralay a tao, ta o nakenakem da nira am yabo na peypeypangayan. "
EPH,4,18,Onowned da am yakmey kasarisaryan. Yabo da kasngesngenan do vayo a onowned a yapo ji Ama ta do to. So da ikanoyong a yaji macipayok so nakenakem ji Ama ta do to. 
EPH,4,19,Da jyatenngi o da kanigan a yato mangozangozay do nakem da yamapasagpyan so aktokto da.
EPH,4,20,Am abo o akman sang a nanao na ni Kizisto a nimamizing nyo. 
EPH,4,21,"No kamo manoyong a yarana nimakamizing sya, yarana mangononong do manoyong a nanao na ni Yeso a ninanao namen jinyo am, "
EPH,4,22,karwan nyo na o adan a nakenakem nyo a yamngingit jinyo do peyraratenan nyo. 
EPH,4,23,So alitan nyo na do adan a nakenakem nyo. 
EPH,4,24,Pangozayan nyo o avayo a onowned nyo a kano icicirawat nyo a mapatwaw so apiya nakenakem na ni Ama ta do to.
EPH,4,25,"Am ori o ji nyo na mangononongi so malas. O manoyong a ciring o patwawen nyo do akma nyoy kakteh do cinai, ta tamo mamimin a akma ney peyvongvongwan no kataotao ni Kizisto. "
EPH,4,26,No si meyoyaoya kamo am ji kamo na to meyraraten. Taosya o kato nyo pasdepan so araw a meyoyaoya. 
EPH,4,27,Ta no si akman kamo sang am kalittan kamo a littan ni Satan.
EPH,4,28,"O nimangap so ahahapen no kakwa am ablisan na rana o panakawan na a kowyat na rana amyaw no velek na, makanakem so kapanidong na so makasi a tao. "
EPH,4,29,Taosya o marahet a ciring a makowbot jinyo. Ta o makasidong so tao a kano ikapya no tao a ciring o patwawen nyo. Ta ori o ipakasidong nyo so omamizing so ciring nyo a tao. 
EPH,4,30,"Ji nyo alavat o ikeyngen na no onowned no Seyzi na ni Ama ta do to a vazay. Ta o Seyzi am yongkad na jinyo ni Ama ta do to, do kavyay na jinyo no makwa. "
EPH,4,31,Ablisan nyo na o oyaoyyan nyo no kadwan jinyo. Ji nyo macizagzagi o icyatatao nyo a meyoyaoyan. Ji kamo na lololos a mangavay. Taosya rana o kapeyyan nyo sya do onowned nyo so pacioyyan nyo do tao. 
EPH,4,32,"O kapya nyo so nakenakem do kadwan jinyo. To nyongbowa o oyyan nyo no kadwan jinyo, akman si Ama ta do to a yatongbo so raraten nyo, do na kanimawakwak ninyo ni Kizisto."
EPH,5,1,No kamo manoyong a na tey kaglaw a anak na am inarahen nyo si Ama ta do to a tey yapya so nakenakem. 
EPH,5,2,"Patwawen nyo do icicirawat nyo o pangangasyan na ni Ama ta do to, akman si Yeso Kizisto a yamarilaw nyaten a yajingbeywan do inawan na nisomidong jyaten. Ta o akman rana sang a vazay na am isaray na ni Ama ta do to."
EPH,5,3-4,Ji nyo pasngesngena o mangzakza kano pangagoman nyo. Ta o akman rana sang am no peyyanen do onowned ori a kapeynyagamo nya am tey marahet o akman sang. Ta akmey anak na rana inyo ni Ama ta do to. So ikapyapya na no kasaray nyo no sidongan na jinyo ni Ama ta do to. 
EPH,5,5,Ta o mangzakza kano mangagom a tao am ji na nalamozongan o akman sang ni Yeso Kizisto a kani Ama ta do to. Ta akma ney pahamahamahen pa o pangagoman na kani Ama ta do to.
EPH,5,6,"Am ori o ji nyo litai do kadwan jinyo a manci no kapya no akman sang a vazay. Ta o akman rana sang so icicirawat a tao am amyan so oyaoyyan na nira ni Ama ta do to no makwa, do kaji da niomonotan do nanao na ni Ama ta do to. "
EPH,5,7,Ji kamo na macihza do akman sang a tao. 
EPH,5,8,Ta no kakwa am nimyan kamo do kasarisaryan a ji makateneng ji Ama ta do to. Am sicyaikwaya am kamo na macikaop ji Yeso Kizisto a Panirsirngen ta. So yanyo iyan rana do kazngangan. Am ori o inaran nyo so icicirawat da no tao a yamakateneng rana do ciriciring na ni Ama ta do to. 
EPH,5,9,Ta o icicirawat no makateneng do ciriciring na ni Ama ta do to am ji meylimoteng so onowned. Omonod do manoyong a ciring. Ji mapowzib so nakem do icyatatao. 
EPH,5,10,Naknakmen nyo o kahap nyo so apiya vazay a isaray na ni Yeso Kizisto a Panirsirngen ta. Ta ori o ahapen nyo. 
EPH,5,11,Ji nyo nginara o marahet a vazay da no amyan do kasarisaryan a yameyraraten a tao. Ta apyapya o kapacimalag nyo so apya vazay nyo jira. Ta ori o ipakateneng da do marahet a vazay da. 
EPH,5,12,No malavat o katamwadan da no akman sang a tao am tey macimanig. 
EPH,5,13,O apiya icicirawat nyo am ori o ipakateneng da do marahet a vazay da no meyraraten a tao a kapamlis da rana. 
EPH,5,14,"Am ori o pancyan da nya, ""Kayokay rana yamitkeh a tao. Pamlis kamo na, yapa meyraraten. Ta cirain na inyo ni Kizisto."""
EPH,5,15,Am ori o apzatan nyo do icicirawat nyo. Ta ji nyo nginara o abo so pannaknakman a tao. Ta inarahen nyo sira o tey rako so pangasasnekan so icyatatao. 
EPH,5,16,No to ngyan so sidongen a tao am sidongen nyo sira. Ta ji nyo painini. Ta aliket rana o ta iyan do karawan. 
EPH,5,17,Ji ta todabwabo so nakem. Ta katenngan ta o apya vazay a pahanhanan na jyaten ni Ama ta do to.
EPH,5,18,"Ji ta todasaki, ta makararahet so tao o akman sang. Apyapya pa o kakza ta no Seyzi a tomalamozong nyaten. "
EPH,5,19,O isirisiring nyo so kadwan jinyo am yadomket do Seysyo a Anwanood ni Tawey a kano meyngongyod apo do onowned nyo a yanood nyo si Ama ta do to. Akman sang o peyyanen nyo do onowned nyo a ipasaray nyo si Ama ta do to. 
EPH,5,20,"O kasaray nyo no makakaday a yana nitoro jinyo ni Ama ta do to, ta si Yeso Kizisto o manoyong a Panirsirngen ta."
EPH,5,21,"Masicyakanig kamo, akman so nakenakem nyo si Yeso Kizisto a yamanig nya."
EPH,5,22,Inyo rana a mavakes am amizngen nyo o kahanghangan nyo akman si Yeso Kizisto a yanyo amizngen a Panirsirngen ta. 
EPH,5,23,"Ta o kahanghangan nyo rana a mahakay am mamanong ninyo, akman si Yeso Kizisto a yamamanong no yamraralay nya tao. Ta iya rana am mapatazadang jyaten do teyngato. So icyakma ney mapeykataotao jyaten ni Kizisto a yamraralay nya. "
EPH,5,24,"Am ori o onotan nyo do kahanghangan nyo a mahakay an, akman jyaten a yaomonot ji Kizisto."
EPH,5,25,"Inyo rana mahakay am ikarilaw nyo o katovong nyo do vahay an, akman si Kizisto a marilaw nyaten a nimawakwak nyaten. "
EPH,5,26,"O na peyvazayan jyaten ni Kizisto am na toda ji ngamoga jyaten a yaponged na ni Ama ta do to. Nivonas na o raraten ta a kayavayo na so onowned ta, do yata kahap so ciriciring na. "
EPH,5,27,O peypeypangayan no vazay na ni Kizisto am isaray na yaten a tey yapya a abwata so karatan do tangain na ni Ama ta do to.
EPH,5,28,O mahakay rana am ikarilaw na o katovong na do vahay. To na peynara o aryarilaw na so kataotao na a marilaw no mavakes na. Ta o marilaw no mavakes na am marilaw no kataotao na. 
EPH,5,29,Abo o tao a macioya do kataotao na. Ta peyveyveknen na akman si Kizisto a yaomzat jyaten. 
EPH,5,30,Ta yaten rana yamraralay nya tao am akma ney peyvongvongwan no kataotao na ni Kizisto. 
EPH,5,31,"Am ori an, ""No myan rana so tao do mahakay am ji sira rana macivahay do inyapwan da, ta matarek rana sira kano kahanghangan na. So icyakma dey asa ka tao a meyyaven do vahay."""
EPH,5,32,Ori rana am yatey makdeng ori a ciring a yadomket do Seysyo a na pehngehngain ji Kizisto a kano amraralay nya tao. 
EPH,5,33,So icyakman nyo sang a mahakay a marilaw no katovong nyo do vahay. To nyo peynara do karilawan nyo no kataotao nyo o karilawan nyo nira. Am panadnaden nyo a mavakes o kahanghangan nyo.
EPH,6,1,Inyo rana kanakan am amizngen nyo o inyapwan nyo. Ta ori rana am iyangay ta amraralay ni Kizisto a Panirsirngen ta. 
EPH,6,2-3,"""Ikaglaw nyo a ikanig o inyapwan nyo. Ta ori o ipeypapya nyo a peypanokonokow na do karawan ni Ama ta do to do."" So na idket do iwawalam ni Moyse no kaji na ablisan no aglaglaw na so akman sang a tao ni Ama ta do to."
EPH,6,4,Inyo rana keynyapwanan da am ji nyo pasozya o anak nyo. Vavagan nyo sira no nanao ni Kizisto a ipeypararako nyo so nakem da.
EPH,6,5,Inyo rana lamlamsoy da am onotan nyo sira o lawpan nyo. Ikanig nyo sira. To nyo peynara o nakenakem nyo si Kizisto a mahap so vazay da no lawpan nyo. 
EPH,6,6,"Beken a no mangay da citahen inyo no lawpan o ikakdeng nyo a mahap so vazay da. Ta omaing do kararalay nyo ni Ama ta do to o kasaray nyo a mahap so vazay da, do kakma nyoy kalamsoyan ni Kizisto. "
EPH,6,7,"Ji nyo nginara sira o somoli so lawpan da tao. Manakem nyo o kakma nyoy mahap so vazay ni Ama ta do to, a omahap so vazay no lawpan. "
EPH,6,8,Manakem nyo o na kato mapeyyangangayan so tao ni Ama ta do to. Tana peylamsoin da am tana beken a lamlamsoy am na to palololwa do kapyapya no vazay na o yazaw na sya.
EPH,6,9,Inyo rana yamapeylamsoy so tao a lawpan am makapya kamo so nakem jira an. Taosya o kateywara no oyyan nyo nira. Manakem nyo o kapeyyangay nyo a tao a italamozong no asa ka Panirsirngen ta do teyngato. Iya rana am peyyangangain na o tao a ikarilaw.
EPH,6,10,"Manga kakteh, oya rana am imanowji rana yako inanao jinyo. Inyo rana am ipeyhanhan nyo o rako a oyowyat no Panirsirngen ta a omzat jinyo. "
EPH,6,11,"Ahapen nyo o akma nyoy voovoo a na nitoro ni Ama ta do to, ta ori o ipakaharag nyo si Satan no mangay na littan inyo. "
EPH,6,12,Ta yaten rana am beken a ta macililiman do tao. Ta tamo macililiman ji Satan a kano aro a kalamsoyan na yatomalamozong no meyraraten a tao do karawan. 
EPH,6,13,Am ori o ahapan nyo so akma nyoy voovoo a nitoro ni Ama ta do to a ipaciliman nyo ji Satan a kano kalamsoyan na a yamlita jinyo. Ta ori o ipakaharag nyo sira. So to nyo meyyonongi rana ji da rana litai.
EPH,6,14,Am ori o ipeytataziman nyo a mapeyyabtek so manoyong a nanao na ni Ama ta do to. Kalokalen nyo o apya icicirawat nyo a omaing ji Kizisto. 
EPH,6,15,Akma nyoy tokap o kapeylimwang nyo no Mapasaray a Ciriciring a mapanop so tao ji Ama ta do to. 
EPH,6,16,O peyhanhanan nyo ni Kizisto am akma nyoy sirong a izazat nyo do akmey apoy a ilita na jinyo ni Satan. 
EPH,6,17,Ipeyhanhan nyo si Ama ta do to a mapatazadang jinyo. Ta akma nyoy sakop o kapatazadang na jinyo ni Ama ta do to. Peyyanen nyo do onowned nyo o Ciriciring na ni Ama ta do to. Ta ori rana am akma nyoy cinalolot a nitoro na jinyo no Seyzi. 
EPH,6,18,Miminen nyo ori a ipeynozi ji Ama ta do to a kasidong na jinyo. Abo ji nyo meynozyan a tomala so Seyzi a meypalanginan ninyo. Ori o ipeytataziman nyo. Ji nyo amtadan o kapeynozi nyo no akma nyoy kakteh do cinai.
EPH,6,19,"Ipeynozi nyo yaken an, katoro na nya jyaken ni Ama ta do to so ciriciring na ipangnanao ko. Ta ori o ji ko a mamai no ji da pa nipatwaw no kakwa a Mapasaray a Ciriciring na ni Ama ta do to a ipeylimwang ko. "
EPH,6,20,"Ori an, yako iyan do pamemtengan. So yako alitan ji Kizisto a yameylimwang no Mapasaray a Ciriciring na. Ori o peynozyan nyo nyaken a kaji ko macimamman no ciriciring na ipeylimwang ko. Ta ori o peypeypangayan no na nipamnekan jyaken."
EPH,6,21,"Si Ticiko a kakteh ta do cinai a yamakdeng a yamahap so vazay na ni Yeso a Panirsirngen ta am cyaha, ta ipanci na jinyo o ko kapiya do jya. "
EPH,6,22,Am ori o yako pasonsonan sya mangay a manci nya jinyo so namen kapiya do jya a kapait na pa so onowned nyo.
EPH,6,23,"Inaoy no si itoro na ni Ama ta do to a kani Yeso Kizisto o ikapiya no onowned nyo, a kazagoman nyo a yamraralay ni Ama ta do to, a kapanta na ninyo so manoyong a pangangarilawan nyo, a kakdeng nyo na so nakem a meyhanhan nya. "
EPH,6,24,Inaoy no si itoro na ni Ama ta do to o pangangarilawan na jinyo a yajyahayo a yamraralay ni Yeso Kizisto a Panirsirngen ta.
PHP,1,1,Yaken rana am si Pawlo ko a kani Timotay a lamlamsoy na ni Yeso Kizisto. Namen ipeyteygami inyo a yameyili do Veydipi a yamraralay ni Ama ta do to a yaomanoyong ji Yeso Kizisto a ka ninyo a panipanirsirngen do kyokay. 
PHP,1,2,Inaoy no si itoro na jinyo ni Ama ta do to a kani Yeso Kizisto a Panirsirngen ta o pangangarilawan na kano ikapiya no onowned nyo.
PHP,1,3,No ko manakem inyo am ko isaray inyo ji Ama ta do to. 
PHP,1,4,Yako masaray so onowned a meynozi ninyo. 
PHP,1,5,Ta nimeycicinda no kakwa na kai sicyaikwaya o yanyo sidongan jyaken a yameylimwang no Mapasaray a Ciriciring na ni Ama ta do to. 
PHP,1,6,Ko anoyngan o na kapeyvazay do onowned nyo ni Ama ta do to icyakma ney kanapnapan a ovid. Jyabo kakavos no nya vazay na jinyo a mangay no si komavos o akman sya no si ipirwa pa mai si Yeso Kizisto.
PHP,1,7,"Manoyong o kapaw ko ninyo. Ta tana ko na myan do pamemtengan sicyaikwaya, tana no kasaliway ko pa a macinekanekad no manoyong a Mapasaray a Ciriciring na ni Ama ta do to am yabo nyo jya nisidongan jyaken a mahap so vazay na ni Ama ta do to. "
PHP,1,8,Katenngan na ni Ama ta do to o karilaw ko ninyo no pangangarilawan na ni Yeso Kizisto do kapaw ko ninyo. So ikanoyong no nya ciring. 
PHP,1,9,O ko peynozyan ninyo am kaji na meypahahayan no pangangarilawan nyo a meypahagnat. Akman sang o teneteneng nyo a makapatak no makakaday a vazay. 
PHP,1,10,So ipakateneng nyo rana do ney yapiya na vazay. No si makman kamo sang am manoyong kamo na a ji meylimoteng so onowned a abo so karatan do araraw no ipirwa na mai ni Kizisto. 
PHP,1,11,So ikasasaray nyo a mapeyvazay so apiya vazay do kowyat na jinyo ni Yeso Kizisto. Ta si makman kamo sang am azwazwain da rana si Ama ta do to no aro a tao.
PHP,1,12,"Manga kakteh, ko kakdain inyo a makateneng jyaken a yamyan do pamemtengan. Cyaha, ta na ikapyapya a yasomidong jyaken a meylimwang no Mapasaray a Ciriciring na ni Ama ta do to. "
PHP,1,13,Am ori o da ikaro no mamzat a tao do vahay no panirsirngen eya kano aro a tao do jya do Loma a yamamimin a yamakateneng jyaken a nipteng da do kahap ko so vazay na ni Yeso. 
PHP,1,14,Ta yada ikowyowyat so nakenakem ji Ama ta do to no akma tey kakteh do cinai a yajyanyahey a meylimwang no ciriciring na ni Ama ta do to.
PHP,1,15,Manoyong o keyyan no tatasa ka tao a manginanahet a meynenenet a meylimwang no ciriciring na ni Kizisto. Am amyan so tatasa ka tao a apiya so nakenakem a meylimwang nya. 
PHP,1,16,Sira rana ya am sira mamimin a yamarilaw nyaken a yamakateneng jyaken a yana nipamnekan ni Ama ta do to a yamacinekanekad no Mapasaray a Ciriciring na. 
PHP,1,17,"Am o yatatasa ka tao a yameylimwang ni Kizisto am yasomala o onowned da. Yada naknakmen o yada karapa do alalaw ko, do yako iyan do pamemtengan eya."
PHP,1,18,"Am cinakongo na. Tana somala rana o onowned da am cyaha, ta si Kizisto o ipeylimwang da. Am ori o sarayan ko nya sicyaikwaya mangay no makwa. "
PHP,1,19,"Ta katenngan ko o kapakowbot da jyaken, do peynozyan nyo nyaken a kano sidongan na jyaken no Seyzi a nitovoy na jinyo ni Yeso Kizisto. "
PHP,1,20,Ko ipeyhanhan si Ama ta do to a somidong jyaken a mapeyvazay so isaray na vazay. Tana sicyaikwaya kano kakwa am meyyangay o kaji ko anyaheyan. Tana mavyay ko a tana mawakwak ko am jyabo kaji ko azwazwayan si Kizisto do kataotao ko a. 
PHP,1,21,"Ta o ko ikakman sang no nakenakem am si Yeso Kizisto o ney makdeng na a yako naknakmen. Si mawakwak ko am apyapya pa, ta ahapen na yaken a mangay a macitovong jya. "
PHP,1,22,"Am no si mavyay ko pa am apiya pa, ta makapeyvazay ko pa. Am ko jyatenngi sicyaikwaya o ko pamnekan. "
PHP,1,23,Ko ikakza o ko kakaro rana do karawan a mangay a macilovot rana ji Kizisto. Ta abo rana o apyapyan pa kano nang. 
PHP,1,24,Am ko kapakanakem jinyo a yamakdekdeng pa a yako sidongen. 
PHP,1,25,Katenngan ko o kasidong ko jinyo. So ikanoyong nyo a ikataid ko do karawan a peypakatkaten so nakenakem a kano pasarain so onowned. 
PHP,1,26,"Am ori an, no si mangay ko pa jinyo do dang am jyabo kaji na rakorakwan pa no sarasaray nyo ji Yeso Kizisto, do kanisomidong na jyaken a meysinaoli pa jinyo."
PHP,1,27,"O ahahapan nyo so onowned nyo do araraw am pehngehngain nyo do Mapasaray a Ciriciring na ni Kizisto an. Tana ji ko angay a tomita jinyo a kapakamizing ko jinyo a akmey asa so pangtoktwan a kano onowned a mowyat a meylimwang no Mapasaray a Ciriciring, "
PHP,1,28,a jyanyahey no macioya jinyo a tao. No si akman kamo sang am yongkad na no kapeygegcin na jira no peyoyaoyyan na ni Ama ta do to a keyyan na no to meyyonong a ikavyay no pahad nyo. 
PHP,1,29,"O na nipamnekan jinyo am beken a nyo kanoyong ji Kizisto an, ta ahapen nyo o alalaw na a mahap so vazay na, "
PHP,1,30,akman so nimacita nyo rana do kataotao ko a kano nimamizing nyo. So yana to ngaii sicyaikwaya.
PHP,2,1,"Manngwa, yanikarapa do onowned nyo o yanyo ipacikaop rana ji Kizisto an? Manngwa, yanikait jinyo o pangangarilawan na an? Manngwa, nyo katenngan o Seyzi a yasomidong jinyo an? Manngwa, nyo ikarilaw o kadwan jinyo an? "
PHP,2,2,No kamo nimeypahagnat am ko kakzeben inyo akmey yasa so anodan a kano pangangarilawan a kano nakenakem. Ta ori o ikanoyong ko na a somaray so onowned. 
PHP,2,3,Ji nyo pakaranga o nakenakem nyo an. Ji nyo akzan o keynakem nyo a tao an. Ikanig nyo o kadwan jinyo an. Naknakmen nyo o keyyan no tao a apyapya pa ka ninyo an. 
PHP,2,4,Beken a o kataotao mo o manakem mo an. Ta manakem mo o kapanidong mo so icyatatao mo an. 
PHP,2,5,Inarahen nyo si Yeso Kizisto an.
PHP,2,6,Ta si Yeso rana am Tao do to. Am na jyangai no nakem o kapeyyangay da kani Ama na a Tao do to.
PHP,2,7,Ta iya rana am na nipaveveh o na nyahapan sya a na kapyapya pa so na kakmey lamlamsoy a nimalikey a tao. So na icyakman jyaten a tao do karawan so kataotao.
PHP,2,8,Na pavevehen o kataotao na a omamizing si Ama na a mahap so vazay ni Ama na a mangay a mawakwak do jyojika.
PHP,2,9,"Am ori an, nyazwazway na ni Ama ta do to si Yeso a kapanta na nya so ney mazway a ngaran na. O nitoro na jya a ngaran na am Panirsirngen."
PHP,2,10,"Ori an, tana do teyngato a tana do teyrahem a tana mavyay a tao a tana nimawakwak rana am abwata o ji meylilitod do tangain na, "
PHP,2,11,a manci ni Yeso Kizisto a Panirsirngen. So ikanoyong no azwazway a mangay ji Ama ta do to.
PHP,2,12,"Manga kakteh, no kapacikaop ko pa jinyo am masangib kamo a omamizing jyaken. Am ori o ikakdekdeng nyo pa omahap so ciring ko do ikabo ko jinyo do dang an. Makapzat kamo an. Makowyowyat kamo a mahap so vazay na ni Ama ta do to. Ta ori rana am manoyong a vazay no nimamlis so nakenakem a tao. "
PHP,2,13,Ta yameyvazay do onowned nyo si Ama ta do to. So ikasasaray nyo a mapeyvazay so kakdain na jinyo ni Ama ta do to.
PHP,2,14,O makakaday a vazay nyo am ji nyo a ratan. Ji nyo a zyakan. 
PHP,2,15,"So nyo ji meylimotengi so onowned a abo so karatan a akma ney anak ni Ama ta do to a yamacikaop do meyraraten a tao do karawan. Ta inyo rana am akma kamoy zezak da, akman so mata no hanit a amzezak so kasarisaryan, "
PHP,2,16,a kapakateneng da do ciriciring na ni Ama ta do to a manta nira so to meyyonong a ikavyay no pahad da. Ta no si akman kamo sang am amyan rana so kakownongan no zikzikna ko jinyo no si marateng o araraw no yai na ni Kizisto.
PHP,2,17,"O raralayan nyo ni Ama ta do to am akmey nakem nyo a patanangen nyo jya. Tana wakwaken da rana yaken a pavoyogen so rala am cyaha, ta akmey nakem ko rana ori a patanangen ko ji Ama ta do to. So ko isaray, ta macizanod kamo jyaken a somaray. "
PHP,2,18,Akman kamo sang an. No somaray kamo am manakem nyo yaken a macizanod jinyo a somaray an.
PHP,2,19,No si apyahen na ni Yeso a Panirsirngen ta am makeykai ko a tovoin si Timotay a mangay jinyo do dang. So ipakateneng ko do vazay nyo do dang. 
PHP,2,20,Ta iya ori o yamacizanod jyaken so onowned a yamanoyong a yamarilaw ninyo. 
PHP,2,21,O karwan no tao am o kataotao da o da naknakmen. Da jyanakem o vazay na ni Yeso Kizisto. 
PHP,2,22,Nyo katenngan o mina vazay na ni Timotay. Ta yanamen akmey meyyama a yamazikna a yameylimwang no Mapasaray a Ciriciring. 
PHP,2,23,No si katenngan ko o araraw na no ipakowbot ko do pamemtengan eya am makeykai ko a tovoin si Timotay a mangay a tomita jinyo. 
PHP,2,24,Ko anoyngan si Ama ta do to a makeykai rana tomovoy jyaken a mangay a tomita jinyo.
PHP,2,25,"Ko naknakmen o katovoy ko so akma tey kakteh do cinai a si Ipaloti a mangay jinyo do dang. Ta iya rana am arako o nisidongan na jyaken do kanitomovoy nyo sya jyaken, do katey mowyat na a macipeyvazay jyaken. "
PHP,2,26,Yateywara o apapaw na jinyo. Na ikarahet no onowned o nyo kapakamizing sya yameyngen so kataotao. 
PHP,2,27,Manoyong o kanimeyngen na a toda jyangay so inawan. Am mina kasi na nyamen ni Ama ta do to. So ji ko nimazababi nya no onowned. 
PHP,2,28,Am ori o ko naknakman so kakeykai ko rana tomovoy sya do vahay da. So ikasasaray nyo a macikaop rana jya. So ikapyapya na rana no akman sang. 
PHP,2,29,"Am ori an, isaray nyo a tomaotao sya, do nyo kakmey meyketeketeh do cinai. So kanigan nyo no akman sang a tao an. "
PHP,2,30,"Ta na kajyawakwakan rana, do yana kahap so vazay ni Kizisto a kano vazay nyo a yasomidong jyaken."
PHP,3,1,"O ney manowji a ciring ko jinyo akma koy kakteh do cinai am somaray kamo, ta kamo macikaop rana ji Kizisto. So yako papirwan pa so mina ciring ko jinyo no kakwa pa. Ta beken a ikarahet nyo, ta ipeypapya nyo ori."
PHP,3,2,Azimanen nyo sira o meyraraten a tao a omalalas do nanao na ni Ama ta do to. Sira rana am tao do Yotay a yamanci no kayongkad do kataotao. 
PHP,3,3,"Ta yaten rana am manoyong a niyongkadan na rana ni Ama ta do to, do kasidong na jyaten no Seyzi a yamraralay ni Ama ta do to. So ta ji mangozai do makakaday a iwawalam da no tao do Yotay a mapeypapya jyaten do tangain na ni Ama ta do to, ta si Yeso Kizisto o ozain ta. Am ori o yata ikasaray rana a yamacikaop jya."
PHP,3,4,No myan so tao a manci no kapeypapya na no apya vazay na do tangain na ni Ama ta do to am apyapya ko pa manci no akman so sang. 
PHP,3,5,"Kawao araw ko pa nimatazak a tao am niyongkadan da na yaken no iweywawalam ta. Ta manoyong ko a Isedi a tao a macitetngehan ji Penyaming. So ikanoyong ko a macikownongan do Sipolay a tao. No hapen ta do iwawalam ta tao do Yotay am makdekdeng ko pa a mangozay jya, do kapacitetngehan ko do tao a macyagom do Vadisay. "
PHP,3,6,No hapen ta do kakdekdeng ta no onowned am nimacivosoy ko rana do niomanoyong ji Yeso a tao. Am no si pangozayan ta o iwawalam na ni Moyse a cittan ta so kapyapya ta am jyabo karatan ko a. 
PHP,3,7,Am o ipanci ko no kakwa apiya am ko rana nilikodan a ko kararalay ni Kizisto sicyaikwaya.
PHP,3,8,"Beken a ori an. Ta yamaharahara rana o nakem ko ji Yeso Kizisto sicyararalay ko na nya. Yako ipanci o makakaday a vazay a yabwata so angangayan, do yako kapyapya pa so ko kapakateneng ji Kizisto a Panirsirngen ko. "
PHP,3,9,Ko manoyong a yamacikaop jya. So ko na peymakarwan do mina vazay ko no kakwa. So ikanoyong ko na abo so karatan do tangain na ni Ama ta do to. O yako icyakman sang am ko ipeyhanhan si Kizisto. Beken a ko kahap so iwawalam na ni Moyse. Ta yamanoyong ya nitoro ni Ama ta do to o ikapya ko do tangain na. 
PHP,3,10,"Am ori o ko naknakman so ko kapakateneng ji Kizisto a kano arako a oyowyat na jyaken. Ta iya rana am tey mowyat, ta nimirwa a mavyay. Yako ikakza o ko kapacizanod jya so alalaw, akman sya ji rahet so kawakwak na. "
PHP,3,11,Inaoy no si akman ko sang a mavyay a apo do heseb ko no makwa.
PHP,3,12,O ko peycirngan sang am beken a ko rana nimimin a yamahap o yamakakaday a yamyan ji Ama ta do to. So ko ikakdekdeng pa yaominara si Yeso Kizisto do na katalamozong nyaken. 
PHP,3,13,"Manga kakteh, ko ji naknakma o ko kanimakahap rana so sang. Ta yasa ka vazay o ko naknakmen. Ko na ji paolya o mata ko do mina vazay ko no kakwa. Ta ko na naknakmen o yako kahap so yaomanam a vazay. "
PHP,3,14,"Am ori o ko icyakmey malayo a tao a yasomazap so ko angayan, do ko kanakenakem so ko kapakahap so azaw ko ji Ama ta do to a to meyyonong a ikavyay no pahad. Ori rana am nipamnekan na yaken ni Ama ta do to a omanoyong ji Yeso Kizisto a kapakahap ko na sang. "
PHP,3,15,"Am ori o ikamimin ta yamakdeng so nakenakem ji Ama ta do to a makateneng do akman sang an. No si macitarek o nakenakem nyo am cyaha, ta si Ama ta do to o mapananao nya jinyo. "
PHP,3,16,Am ji ta ablis so nakenakem a mangozay do manoyong a nanao a nimamizing ta.
PHP,3,17,"Inarahen nyo yaken, manga kakteh an. Panginginaran nyo sira o yaominara jyamen a tao an, ta yanamen rana nipacita jinyo o manoyong a icicirawat namen. "
PHP,3,18,Beken a ko ipisa inyo a yavavagan. So ko to lavii a yamapamizing jinyo an. O icicirawat da no aro a tao am yamacisala ji Kizisto a nimawakwak do jyojika. So da ikanoyong a akmey mapeykavosoyan si Yeso. 
PHP,3,19,O mapeyvazay so sang a tao am mangay sira do kararatan. Ta o isovo da kanen o da naknakmen. Da azwazwain o yamacimanig a vazay. Da ji ngawawan o kasasaodan da do karawan. 
PHP,3,20,Am yaten rana am italamozong na yaten ni Ama ta do to. So pananalan ta si Yeso Kizisto a Panirsirngen ta a meygegcin a apo do teyngato. Ta iya o mapatazadang jyaten do teyngato. 
PHP,3,21,Pangozayan na do oyowyat na ipanod na so makakaday do sinokob no hanit a iblis na so kataotao ta do karawan. So icyakman takamo so kataotao na ni Yeso a maniray a ji rana wakwak.
PHP,4,1,"Am ori o ikakdeng nyo pa so onowned a meyhanhan ni Ama ta do to, manga keypong an. So ko sarayan ninyo a akma koy kakteh do cinai. Ta yamyan so kakownongan na no vazay ko jinyo. Inaoy no si macita ko pa inyo."
PHP,4,2,Inyo rana yararwa akma nameney kakteh do cinai a mavakes a meyngaran so Yoati a kani Sentihe am to nyo peykabobwa o raraten nyo do kadwan jinyo. 
PHP,4,3,Imo rana mo kahakay a kararay ko am sidongen mo sira an. Ta sira rana am mina kararay ko a kani Kedimong a kano kadwan jyamen. Sira ori o nimahap so vazay na ni Ama ta do to. Ta sira rana am yana domket o ngaran da do vakong na ni Ama ta do to a yamanoyong a makahap rana so to meyyonong a ikavyay no pahad da.
PHP,4,4,Mangday kamo do araraw a somaray a yamacikaop ji Yeso. So papirwan ko pa sya ipanci jinyo an. Somaray kamo an.
PHP,4,5,Manakem nyo o kapangarilaw nyo so tao an. Ta yana makeykai si Yeso a yamai. 
PHP,4,6,Ji nyo a ratan o makakaday a vazay nyo an. Ta ipanci nyo do inozi nyo o kakzeben nyo ji Ama ta do to a kasaray nyo so onowned a mapasyasi jya an. 
PHP,4,7,Ta itoro na jinyo o ikapiya no onowned nyo a ji da tenngi no karwan no tao. Mangay na irapa do nakenakem nyo do nyo kararalay ni Yeso Kizisto.
PHP,4,8,"Am ori manga keypong an, ahapan nyo so apipiya vazay a isaray na ni Ama ta do to a kano ji meypareki so onowned a kano tey mazway a vazay. O akman rana sang am peyyanen nyo do onowned nyo a patwawen do icicirawat nyo. "
PHP,4,9,O nimamizing nyo a kano nimacita nyo a icicirawat ko am miminen nyo a peyvazain an. Ta ori o ipacitovong na jinyo no yamanta nyaten so ikapiya no onowned ta a si Ama ta do to.
PHP,4,10,Ko masaray do ko kararalay ni Yeso. Ta yapa mirwa o nakenakem nyo a yasomidong jyaken. So ko ipakateneng jinyo a yamasangib a yamnakenakem jyaken. Am na kabo no tao a yanyo pararan so aryarilaw nyo jyaken. 
PHP,4,11,O ko peycirngan so sang am beken a nyo kaji mapanadnadan jyaken. Ta ko rana mapeyneynara no abo o amyan do kataotao. 
PHP,4,12,"Nimasapa ko rana o kakcinan ko, kabsoyan ko. Tana mabsoy ko a tana makcin ko a tana abo o kalahen ko am amyan rana so ko peyneynaran sya. "
PHP,4,13,"Ta si Yeso Kizisto a yaomoyat jyaken am ori o ko ipakownong do ko ahahapan sya, do yameycyataretarek a ko masapa."
PHP,4,14,Am tey yapya o nisidongan nyo jyaken do alalaw ko. 
PHP,4,15,Naknakmen nyo a tao do Veydipi an. No ka ori pa so kapeylimwang ko no Mapasaray a Ciriciring am karwan ko o pongso do Maciton. No kano nang am sinjya nyo o nisomidong jyaken a mapatodeh jyaken. 
PHP,4,16,No keyyan ko pa do Tesalonicya am beken a ipisa kamo a nisomidong jyaken. 
PHP,4,17,Ji ko ngakzeba o kazaw nyo jyaken. Ta tey kakza ko ji Ama ta do to o karwaro na pa no isidong na jinyo do kapiya no nakenakem nyo jyaken. 
PHP,4,18,O nyo nyazaw jyaken a apzapzatan am ko na nimamimin a yanimahap. So ko to meypanpani jya. Si Ipaloti a akma tey kakteh am ori o yanimai no aro a azaw ko. So na sarayan nya ni Ama ta do to so akma nyoy nakem jya. 
PHP,4,19,"Si Ama ta do to o tomoro no makakaday a apyahen nyo no nakem, ta kamo na macikaop ji Yeso Kizisto. Ta ji nyo a giji o kangangay na ni Ama ta do to a itoro na jinyo. "
PHP,4,20,Inaoy no azwazwain ta si Ama ta do to a mangay do kaidan no karawan. Amin.
PHP,4,21,Ipeyminaminasi nyo sira o akma tey kakteh do cinai a yamraralay ni Yeso Kizisto. Akman sang sira o kararay ko a meyminaminasi ninyo. 
PHP,4,22,Sira mamimin o sinjya do jya kano tao do vahay na ni Kaysa a yameyminaminasi ninyo.
PHP,4,23,Inaoy no itoro na ni Yeso Kizisto a Panirsirngen ta o pangangarilawan na jinyo.
COL,1,1,"Yaken rana am si Pawlo ko a lamlamsoy na ni Ama ta do to a yana nipamnekan ni Yeso Kizisto a omlivolivon no ciriciring na. Yaken rana kano akma tey kakteh do cinai a si Timotay am, "
COL,1,2,yanamen ipeyteygami inyo a yameyili do Kelosi a sinjya a yatey makdeng so nakem ji Kizisto. Inaoy si itoro na ni Ama ta do to o pangangarilawan na kano ikapiya no onowned nyo.
COL,1,3,No namen ipeynozi inyo am namen masangib a isaray ninyo ji Ama ta do to a Ama na ni Yeso Kizisto a Panirsirngen ta. 
COL,1,4,Ta namen rana nimamizing o nakenakem nyo si Yeso Kizisto a kano aryarilaw nyo so aro a sinjya. 
COL,1,5,Ta no kavavayo nyo pa nimakamizing so Mapasaray a Ciriciring na ni Ama ta do to am to nyo na nganoyngi o itoro na jinyo ni Ama ta do to do teyngato. 
COL,1,6,"Beken a inyoo o na peylimwangan no Mapasaray a Ciriciring na ni Ama ta do to, ta yarana nimeylimwang do peycyamahamahatawan na. So da rana ipamlis no tao. So da icyakman jinyo a yarana makateneng do pangangarilawan na ni Ama ta do to. "
COL,1,7,Nyo nimahap o pangangarilawan na ni Ama ta do to ji Ipava a kararay namen a yaji mapasaklang do vazay ni Yeso Kizisto. 
COL,1,8,"Iya o nimanci nya jyamen so katey mangarilaw nyo so icyatatao nyo, do kaniomoyat na jinyo no Seyzi."
COL,1,9,Mamizing namen inyo am masangib namen a meynozi ninyo. Ipeynozi namen o kapanta na ninyo no Seyzi so makakaday a teneteneng a makateneng do nisidongan na jinyo ni Ama ta do to a kano peypalanginan na ninyo. 
COL,1,10,"No si akman sang am manoyong kamo na macipayok so vazay ji Yeso Kizisto a Panirsirngen ta, do kahap nyo so vazay na a meypahagnat rana so onowned a makateneng rana ji Ama ta do to. "
COL,1,11,Ta iya rana am tey mowyat. So namen peyhanhanan nya a makasidong jinyo a jyamama no makakaday a alalaw a masaray rana so onowned. 
COL,1,12,Isaray nyo si Ama ta do to. Ta iya o yanimapanop jinyo a yamraralay nya. So nyo ikanoyong rana yamyan do kazngangan. 
COL,1,13,Na nyagag yaten do kasarisaryan a na kaparapong jyaten do italamozong no Anak na ni Ama ta do to. 
COL,1,14,Nyagag na yaten ni Yeso Kizisto do peyraratenan ta. So ta ikanoyong rana nimavonas so raraten.
COL,1,15,Si Kizisto rana am akma ney kamamagenan ni Ama ta do to. So na ikanoyong ney manhama na do makakaday a nyamamaog na. 
COL,1,16,"Iya o nyamaogan na sya ni Ama ta do to so hanit a kano karawan a kano meycyamadadayan a yamacita kano yajyacita, pacyangayan no yajyacita so oyowyat a kalamsoyan ni Satan a kano tinsi na ni Ama ta do to. So na ikanoyong a tey mazway a Tao do to. "
COL,1,17,Jya nimamaog pa o makakaday am amyan rana si Kizisto. So ika iya na no tomalamozong no yamakakaday. 
COL,1,18,Yaten rana a yamraralay nya am akma ney kataotao yaten ni Yeso Kizisto. So ika iya na no yameymatmatngeh nyaten. Iya o na yapwan no to meyyonong a ikavyay no pahad ta. Iya am Anak na ni Ama ta do to a nimirwa mavyay. So ika iya na no ney manokdwan na do karawan. 
COL,1,19,Ta kakdain na ni Ama ta do to o Anak na macikto jya so kadmayan. 
COL,1,20,Tana teyrahem a tana teyngato am yana nimimin a nitoro ji Yeso ni Ama ta do to. Ta iya rana am na nikawakwak yaten do jyojika. So na ikabo rana no yamarahet.
COL,1,21,"No kakwa pa am abo kasngesngenan nyo ji Ama ta do to, do karahet no onowned nyo a kano vazay nyo. So nikanoyong nyo akmey mapeykavosoyan si Ama ta do to. "
COL,1,22,Am sicyaikwaya am nikawakwak na rana yaten ni Yeso Kizisto a Anak na ni Ama ta do to. Am ori o yanyo rana ipacikaop ji Ama ta do to. O icyakman na sang am kakzeben na inyo a ji meylimoteng so onowned a abo so karatan do tangain na. 
COL,1,23,"Am ori an, ji nyo na pasalai do nimamizing nyo pa no kakwa a Mapasaray a Ciriciring na ni Ama ta do to. Ta to kamo ngotokot so onowned a meyhanhan ni Ama ta do to a manta ninyo so to meyyonong a ikavyay no pahad nyo. So na rana nipeylimwangan no akman sang a nanao do karawan. So yako ikanoyong a lamlamsoy na ni Ama ta do to a meylimwang no ciriciring na."
COL,1,24,"Tana tey rako o alalaw ko sicyaikwaya am cyaha, ta o akman rana sang am ipakasidong ko jinyo a meypahagnat so nakenakem a omraralay ni Yeso. Am ori o ko isaray, ta ipakasidong ko so omraralay ni Yeso Kizisto a tao. Ta nimakman sang si Yeso Kizisto a nimawakwak no omraralay nya tao. "
COL,1,25,Yaken rana am lamlamsoy na yaken ni Yeso Kizisto a somidong so yamraralay nya tao. O na nitorwan nya jyaken so akman sya vazay ni Ama ta do to am ipeypahagnat ko inyo. So ikanoyong ko rana meylimwang no ciriciring na ni Ama ta do to. 
COL,1,26,"Ori rana am ji da pa nipatwaw no kakwa, a ji da tenngi no tao do karawan. Am na rana nipatwaw sicyaikwaya ni Ama ta do to do amraralay nya tao. "
COL,1,27,O nakenakem na ni Ama ta do to am ikakza na o kapakateneng da no tao do karawan so mapeyzokab a nanao na. Ori rana am si Yeso Kizisto a yarana macikaop jyaten. So yata ikanoyong a macizanod do azwazway na ni Ama ta do to no makwa. 
COL,1,28,"Si Kizisto o namen ipeylimwang do aro a tao. Am ori o na ikabo no namen jyasapa rana a ipeylimwang do tao a ivavaga jira, ipaziman sira, a kanoyong da rana a meypahagnat so nakenakem a amraralay ni Yeso Kizisto. "
COL,1,29,Am ori an o ko ikowyat a yameyvazay a ji macimazikna do vazay a mangozay do na kaniomoyat jyaken ni Kizisto a yanitomoro no vazay na jyaken.
COL,2,1,Inaoy si katenngan nyo yaken a tao do Kelosi a ka ninyo a tao do Lawticya a mowyat a meynozi ninyo a kano aro a tao a ji ko pa nimacita. 
COL,2,2,O ko ikakman sang am ko kakzeben o kasaray nyo so onowned a masicyakarilaw. So ikapinpin na no nang a ko tey kakza inyo a manoyong rana makateneng do nanao ni Ama ta do to a omagaz ji Kizisto. 
COL,2,3,Si Kizisto o na yanan no makakaday a teneteneng.
COL,2,4,O ko pancyan no akman sang jinyo am ko ihawa o karwan no tao a mapeykawad jinyo no malas a ciring da. 
COL,2,5,"Tana ko ji ngyan jinyo do dang am cyaha, ta yamyan jinyo o onowned ko. So ko ikasaray a yamakanakem jinyo a mowyat so onowned a meyhanhan ni Kizisto."
COL,2,6,Inyo rana am nyo anoyngan si Yeso Kizisto a Panirsirngen ta. Am ori o panadnadan nyo sya an. 
COL,2,7,Payamoten nyo o nanao na ni Yeso Kizisto do onowned nyo a kapeypahagnat nyo na so nakenakem jya. So sarayan nyo nya ji Ama ta do to.
COL,2,8,Makapzat kamo. Ji nyo ngonoci o mapeycyakawad jinyo a nanao no tao do karawan. Ta o akman rana sang a nanao am apo do tao no kakwa. So ji na monganai ji Kizisto no da ipamizing jinyo. 
COL,2,9,Ta yamanoyong o nakem na ni Ama ta do to a yarana nimacimalag ji Kizisto. 
COL,2,10,"Yakamo rana a macikaop ji Kizisto. Am ori o nyo rana ipakahap so to meyyonong a ikavyay no pahad nyo. So na ikanoyong a Panirsirngen ta, ney manokdwan na do karawan."
COL,2,11,"So na rana iyan no yongkad nyo a yamonganay ji Ama ta do to a tao, do nyo kapacikaop ji Kizisto. Am o yongkad rana am beken a monganay do kataotao. Ta yamonganay ori ji Kizisto, do na kaniomyavayo so onowned nyo. "
COL,2,12,"Ta o peypeypangayan no da kataktak jinyo am yongkad no kapacizanod no raraten nyo a yakmey nimacikawakwak ji Kizisto. So icyakman nyo sang a akmey to nimacizanod ji Kizisto a nimirwa a mavyay, do kanoyong nyo do mapeyzokab a oyowyat na ni Ama ta do to a nimapeyvangon sya. "
COL,2,13,"No kakwa pa am abo pa jinyo o to meyyonong a ikavyay no pahad nyo, do keyyan no raraten nyo a nimacisyay ji Ama ta do to. Am kanimapazanod na jinyo ji Kizisto a avyain ni Ama ta do to, do kanimvonas na rana so raraten ta ni Ama ta do to. "
COL,2,14,Nipeyyopowpas no rala ni Yeso Kizisto o domket a raraten ta a ji ngahap so iwawalam ni Moyse. 
COL,2,15,Na nibalinas ni Yeso Kizisto no jyojika na o oyowyat ni Satan. So na ikanoyong a yarana nimharag sya do tangain no tao do karawan.
COL,2,16,"Am ori an, ji nyo rana ingnan no onowned do kazyakan da ninyo no tao a jingdeng so nakem do adan a icicirawat nyo a omagaz do pamarmarngan nyo so kanen a kano ipeyweywalam no tao. "
COL,2,17,O ahahapan da sya no tao do Yotay no kakwa am ji pa meyngongyod ori. Ta akmey avwavong ori. Am o vazay ni Kizisto a ta macita am ori o meyngongyod a makasidong jyaten a macikaop ji Ama ta do to. 
COL,2,18,Ji nyo ngonoci sira o mapakateneteneng a tao a manci no kapakacita da so mapangyangyalak a vazay a kano tanwasiwasi a amraralay no tinsi. Ta mapehes jinyo o akma ney nakem jinyo ni Ama ta do to. Ta o akman rana sang a tao am to da mangozangozai o nakem da a tanteneteneng. 
COL,2,19,"Sira rana am ji sira rana macikaop ji Yeso Kizisto. Ta si Yeso Kizisto rana am Panirsirngen ta a yamraralay nya tao. So ta icyakmey kataotao na. No macikaop ta na ji Kizisto a yamraralay nya am ori o ipeypahagnat ta rana so onowned, do kapakateneng ta rana do manoyong a nanao na ni Ama ta do to."
COL,2,20,"Inyo rana yameyngongyod a macikaop ji Kizisto am ji nyo rana pasaklanga o adan a marahet a icicirawat nyo, do nyo kaji ngonotan rana do adan nyo a icicirawat. Am ikeykongo kamo ya a yapa macizavoz do icicirawat da no tao do karawan, "
COL,2,21,"a yaro pa so yamakanyaw a yamangozay do ciring da no tao no kakwa a manci no, ""Ji nyo minani oya. Ji nyo nganna ori."" "
COL,2,22,Manoyong o kabo no peypeypangayan no akman sang a iwawalam no tao. Ta o meycyamadadayan a isovo a kanen am makeykai a gomcin do kataotao. 
COL,2,23,No citahen sira o amraralay no tinsi a kano tanwasiwasi a kano mapeyzaza so kataotao da manaralay so malas a iraralay am akmey apiya sira. Am sira rana am ji da pariparing o aktokto da do kataotao da. So ikabo no peypeypangayan na.
COL,3,1,"Inyo rana am kamo rana akmey nimacizanod ji Kizisto a nimirwa a mavyay. Am ori an, naknakman nyo kato nyo ngotokotan so onowned a omahap so apyahen na vazay ni Kizisto. Ta iya rana am yamyan do wanan na ni Ama ta do to. "
COL,3,2,Makowyowyat kamo a amnakenakem so vazay do teyngato. So ikabeken a vazay do teyrahem no naknakmen nyo. 
COL,3,3,Ta inyo rana am yamyan rana jinyo so vayo a onowned nyo a ji nalamozongan rana no raraten. Ta kamo rana macikaop ji Yeso Kizisto a kani Ama ta do to. 
COL,3,4,Si Yeso Kizisto rana am yapwan no to meyyonong a ikavyay no pahad nyo. Si mirwa mai si Yeso am ipanta na inyo so vayo a kataotao nyo a pazanoden do azwazway na.
COL,3,5,"Am ori o to nyo peykaboboi so marahet a ikeykakza nyo, akman so mapasagpyan so aktokto a kano makakaday a marahet a aktokto a kano mangagom. Ta o mangagom rana ya am akmey to na raralayan o kakzeben na no nakem. "
COL,3,6,O akman rana sang a vazay am peydednahen na jya o peyoyaoyyan ni Ama ta do to do akman sang a ji ngonot jya tao. 
COL,3,7,No kakwa pa am nimakman kamo so sang a nitalamozong no adan a nakenakem nyo.
COL,3,8,Am sicyaikwa rana ya am zavaten nyo na o akman sang a vazay. Ji nyo na peyneynama o karahet no iyangay nyo abo so panganyanigan a mapeyyan do onowned so oyaoyyan nyo no tao a mangangavay a mapatwaw so makararahet a ciring. 
COL,3,9,"Ji nyo palasa o ciring nyo. Ta nyo na nikarwan o adan a nakenakem nyo a kano adan a iwawalam nyo, "
COL,3,10,"kapalit nyo rana so vayo a onowned nyo apo ji Ama ta do to, do na kaji amtadan a yasomidong jinyo a yaomyavayo so icicirawat nyo. Am ori o ikanoyong nyo rana meypahagnat a makateneng ji Ama ta do to. "
COL,3,11,No manoyong kakman ta sang am abo rana peytartarkan ta do tangain na ni Ama ta do to. Tana tao do Yotay a kano beken a tao do Yotay a tana jyapsek a kano mapsek a tao a tana peylamsoin da kano ji da peylamsoya a pacyangayan ta am ta meyyangangay a yarana vayo so onowned ji Kizisto. So ika iya no azwazwain ta.
COL,3,12,"Si Ama ta do to o yamarilaw ninyo a nimamnek jinyo a akma ney anak. Am ori o ipangarilaw nyo a mapanalawbo so aktokto nyo, ta kapiya nyo so nakem do tangain no tao a jyahayo so onowned. "
COL,3,13,Macisidosidong kamo. No amyan so kazyakan nyo no kadwan jinyo am to nyo peykabobwa. Inarahen nyo si Yeso Kizisto a Panirsirngen ta a nimapeykabobo so raraten nyo. 
COL,3,14,O ney makdeng na do makakaday a vazay am pangangarilawan. Ta o pangangarilawan rana am mapeypayopayok so onowned ta do icyatatao ta. 
COL,3,15,"O nitoro na ni Kizisto a ikapiya no onowned nyo am ipeypalanginan na inyo. Isaray nyo ji Ama ta do to. Ta iya o yanimamnek jinyo akmey yasa so kataotao, do yana kanitomoro nya jinyo so ikapiya no onowned nyo. "
COL,3,16,Pakolivavahen nyo do onowned nyo o nanao ni Kizisto. Pangozayan nyo o teneng a nitoro na jinyo ni Ama ta do to a macinanannao. Meyyanwanood kamo so Anwanood ni Tawey a kano meyngongyod apo do onowned nyo a yanood nyo si Ama ta do to. 
COL,3,17,O makakaday a vazay nyo a kano ciring nyo am mamimin a pagazen nyo do ngaran ni Yeso a Panirsirngen ta a somaray nya ji Ama ta do to.
COL,3,18,Inyo rana mavakes am onotan nyo o kahanghangan nyo. Ta ori rana am adan ta iwawalam a amraralay ni Yeso Kizisto a tao.
COL,3,19,Inyo rana mahakay am ikaglaw nyo sira o kataned nyo do vahay a mavakes. Taosya o kangamo nyo sira.
COL,3,20,Inyo rana minapodpod jira am amizngen nyo o ciring no inyapwan nyo. Ta ori rana am adan ta iwawalam a amraralay ni Kizisto a tao. So sarayan na no akman sang ni Ama ta do to.
COL,3,21,Inyo rana inyapwan da am ji nyo peyleylakan sira o minapodpod jinyo. Ta ikahayo da no onowned a ji ngahap so inanao nyo sira.
COL,3,22,"Inyo rana peylamsoin da tao am amizngen nyo o ciring da no mapeylamsoy jinyo a tao. Ta o vazay nyo rana am beken a tao o pacittan nyo nya, ta omagaz rana do kakdekdeng nyo a amraralay ni Ama ta do to a Panirsirngen ta. "
COL,3,23,O makakaday a vazay nyo am to nyongdengi a peyvazain a makanakem si Kizisto. So ji na monganai no vazay nyo do tao. 
COL,3,24,"Manakem nyo o keyyan no nakem na jinyo ni Kizisto, do kanoyong nyo a makahap rana so nakem na so omanop jya tao. So ikanoyong ni Kizisto a ahapen nyo so vazay. "
COL,3,25,O meyraraten a tao am mamimin sira angayan no peyoyaoyyan na ni Ama ta do to. Ta meyyangangay o ahahapan na so tao do karawan.
COL,4,1,Inyo rana yamapeylamsoy a tao am peyyangangain nyo o nakenakem nyo so peylamsoin nyo a tao. Ta nyo katenngan na keyyan no Tao do to nyo do teyngato a yatomita so vazay nyo.
COL,4,2,Makowyat kamo a meynozi. Ji kamo tongwakwan a meynozi. Ta mapo do onowned nyo o inozi nyo a kasaray nyo so onowned ji Ama ta do to. 
COL,4,3,Ipeynozi nyo yamen a kapeypalanginan na nyamen ni Ama ta do to a mangay meylimwang no ciriciring na. So ikanoyong na rana meylimwang no ji da pa nipatwaw no kakwa a nanao ni Kizisto. O yada aptengan jyaken sicyaikwaya am ko nyahap o vazay na ni Ama ta do to. 
COL,4,4,"Am ori an, peynozyan nyo nyaken a kanoyong ko a ombaba so nanao ni Yeso Kizisto."
COL,4,5,"Apzatan nyo o iwawalam nyo a kano ciriciring nyo, ta peycitacittan da inyo no ji manaralay so Tao do to. Makateteneng kamo a meylimwang no nanao ni Ama ta do to jira. "
COL,4,6,"No meyzezyak kamo am pasaklangen nyo o apiya gamogamo nyo, kapiya da omamizing nya a kateneng nyo a mapasapa do mapacici jinyo a tao."
COL,4,7,Si Ticiko rana akma tey kakteh do cinai am ipanci na jinyo o namen kapiya do jya. Iya rana am tey makdeng a mahap so vazay na ni Ama ta do to. So namen ipeyyangay a yamahap so vazay ni Ama ta do to a lamlamsoy na. 
COL,4,8,Am ori o ko tovoyan sya yamangay jinyo do dang a manci no namen kapiya do jya a ipait na jinyo so onowned. 
COL,4,9,"O yamacihza jya am akma tey kakteh do cinai si Onaysemo a tey mowyat so nakem ji Ama ta do to. Iya ori am keylyan nyo. Cyaha, ta ipanci da jinyo no yararwa ang o vazay namen do jya."
COL,4,10,Na ipeyminaminasi inyo no yako kararay a yada aptengen do jya si Aditako. O kateysa ni Parnapo a meyngaran si Make am yakman sang a yameyminaminasi ninyo. Si Make rana am nipanci ko na o kapeyseysan nyo pa sya si mangay jinyo do dang. 
COL,4,11,Si Yeso a yada ngaranan a Yoseto am yakman sang a yameyminaminasi ninyo. Do tao do Yotay a sinjya am sira yatatlo ang o kararay ko a mahap so vazay ni Ama ta do to. So ikanoyong da nimakasidong jyaken.
COL,4,12,Si Ipava rana a keylyan nyo am yakman sang a yameyminaminasi ninyo. Iya rana am lamlamsoy ni Yeso Kizisto a masangib a meynozi ninyo. Ipeynozi na o kakdeng nyo so nakem ji Ama ta do to a meypahagnat so nakem a manoyong a omonot do nakem na ni Ama ta do to. 
COL,4,13,"To ko na macitangayan jinyo a tao do Kelosi am aro alalaw na do kasidong na jinyo, pacyangayan nyo a sinjya do Lawticya kado Silapodi. "
COL,4,14,O akma tey kakteh do cinai a koysang a meyngaran so Locya kani Temase am da ipeyminaminasi inyo.
COL,4,15,Ipanci nyo pa da kakteh ta do Lawticya kani Ningva kano yamalwalovot do vahay da sinjya o ko kapeyminaminasi nira. 
COL,4,16,"No si teyka nyo a vilangan o teygami eya am yangay nyo do Lawticya, kavilang da jya do kyokay do dang. O yai da teygami apo do Lawticya am akman sang, ta vilangan nyo pa. "
COL,4,17,"Ipanci nyo ji Asipo, ta pakavosen na o nitoro na jya ni Ama ta do to a vazay."
COL,4,18,Yaken rana am si Pawlo ko. Ko meyvatvatek so yako peyminaminasyan ninyo. Ji nyo a hamangi yaken a da aptengen an. Inaoy si mangay jinyo o pangangarilawan na ni Ama ta do to.
1TH,1,1,Yaken rana am si Pawlo ko. Yamen rana sira Sila kani Timotay am namen ipeyteygami inyo a kyokay do Tesalonicya a omanoyong ji Ama ta do to a kani Yeso Kizisto a Panirsirngen ta. Inaoy si itoro na ni Ama ta do to o pangangarilawan na jinyo a katoro na nya jinyo so ikapiya no onowned nyo.
1TH,1,2,Namen masangib a somaray ninyo ji Ama ta do to. Namen masangib a yamakalavat jinyo do inozi namen. 
1TH,1,3,"No namen meynozi am namen isaray ji Ama ta do to o apiya vazay nyo a yongkad no nyo kapeyhanhan ni Yeso Kizisto a Panirsirngen ta, kano nyo kazikna yamangarilaw so tao, do nyo raralayan ni Ama ta do to a yatongbo so alalaw nyo a yaomapanala si Yeso Kizisto a Panirsirngen ta a yameygegcin."
1TH,1,4,Inyo rana manga kakteh a na ikarilaw ni Ama ta do to am namen katenngan o mina kapamnek na jinyo a omraralay nya. 
1TH,1,5,Ta o namen nipeylimwang a Mapasaray a Ciriciring na ni Ama ta do to jinyo am beken a ciriciring namen ori. Ta namen ipeyhanhan o oyowyat no Seyzi a kano yameysominogat a onowned namen so ciriciring na ni Ama ta do to. Ta nyo mamimin a katenngan o onowned namen no kapacikaop namen pa jinyo do dang. 
1TH,1,6,"Tana aro o alalaw nyo am kamo masaray a na sidongen no Seyzi a yamahap so ciriciring na ni Ama ta do to a yaominara si Yeso, akman jyamen a yajyamama no alalaw namen. "
1TH,1,7,Am ori o da peycitacittan jinyo no yana omraralay ni Yeso Kizisto do Maciton a kado Akayya. 
1TH,1,8,"So yana nikapo jinyo a yameylimwang no nanao na ni Yeso a Panirsirngen ta. O nakenakem nyo si Ama ta do to am beken a do Maciton a kado Akayya o na nispowan, ta yanisompo do peycyeylilyan na. So ji namen mapakaroi so ciring namen an. "
1TH,1,9,Ta yaro o tao a yamanci nya jyamen so kapiya no nitaotawwan nyo jyamen no kangay namen jinyo do dang a kano yanyo mina kakaro rana do yamalas a niraralay nyo a yarana omanod ji Ama ta do to a yaomraralay nya a yamanoyong a yamavyay a Tao do to. 
1TH,1,10,So yanyo nanalan so Anak na si Yeso Kizisto a meygegcin a apo do teyngato. Si Yeso Kizisto am nivyay na ni Ama ta do to a nimapo do heseb na. Iya o yata pakahatasan so peyoyaoyyan na ni Ama ta do to no makwa.
1TH,2,1,"Manga kakteh, nyo katenngan an, ta no kangay namen jinyo do dang am apiya o vazay namen, ta aro o niomanoyong ji Yeso Kizisto a tao. "
1TH,2,2,"Nyo katenngan an, ta no kaji namen angayan pa jinyo do dang am amyan rana so alalaw namen do kapeymetdeh da jyamen do Veydipi a ili. Am na mina kapanta nyamen so oyowyat ni Ama ta do to. So namen jyanyahei no meykamadadayan a da izazat jyamen a yameylimwang no Mapasaray a Ciriciring na ni Ama ta do to jinyo. "
1TH,2,3,Yabo o yamalas a nanao namen jinyo. Abo o nanao namen a ilita namen jinyo. 
1TH,2,4,Ta o yana nipamnekan jyamen ni Ama ta do to am na meypakemkemen jyamen o kapeylimwang namen no Mapasaray a Ciriciring na. Am ori o ji namen mapatareki so ipanci namen a komagkaglaw so icyatatao namen. Ta o makateneng do onowned no tao a Tao do to am iya ori o namen pasarain no vazay namen. 
1TH,2,5,Nyo katenngan yamen a yaji manlita so tao no ciriciring namen. So na ikabo no yamarahet a aktokto namen. Ta si Ama ta do to am yongkad namen a manoyong so ipanci. 
1TH,2,6,Tana nipamnekan na yamen ni Kizisto a omlivolivon no Mapasaray a Ciriciring na am namen ji ngakdaya o kazwazway da jyamen no tao. So ji namen ngakdai jinyo a kano karwan no tao a zomwazway jyamen. 
1TH,2,7,"Am no kapacikaop namen pa jinyo am apiya namen so nakem jinyo, akman so inyapwan a mavakes a omazwazovo so minapodpod jya. "
1TH,2,8,Namen hapen do namen karilaw ninyo. Ori o namen sarayan no kapeylimwang namen nya jinyo no yanimapo ji Ama ta do to a Mapasaray a Ciriciring na. Mangay do inawan namen o namen ji beywani jinyo. Ta inyo rana am namen tey kaglaw.
1TH,2,9,"Manga kakteh, naknakmen nyo o zikna namen do maraw a kano mahep an, do namen kalan so isovo namen a kanen. Ta namen ji myapya inyo a mazikna nyamen no isovo namen a kanen no kapeylimwang namen nya jinyo so Mapasaray a Ciriciring na ni Ama ta do to. "
1TH,2,10,"No kapacikaop namen pa jinyo do dang am o ciriciring namen a kano icicirawat namen am apiya macita nyo. Abo o malas a vazay namen. Cyaha, ta inyo a kani Ama ta do to am yongkad no vazay namen ang. "
1TH,2,11,"Nyo katenngan o nakenakem namen jinyo. Ta yakman so inyapwan a mahakay a amvavaga do minapodpod jya, "
1TH,2,12,a yajimtad a yamnanao jinyo a yamapait so onowned nyo a yamapadnadna so nakem nyo. So ikanoyong nyo a isaray na ni Ama ta do to. Na nipamnekan inyo a macizanod do oyowyat na kano azwazway na.
1TH,2,13,"Namen masangib a yasomaray nya ji Ama ta do to. Ta o namen nipeylimwang a ciriciring na am nyo na nimamizing. Nyo na nimahap. So nyo ji mancii nya ciring no tao, ta nyo anoyngan ori a ciriciring na ni Ama ta do to. Ta o ciring ori am yaomoyat do onowned nyo a yarana omanoyong ji Yeso Kizisto."
1TH,2,14,"Manga kakteh, o alalaw nyo a kano alalaw da no aro a kyokay do Yotay am alalaw da ori no omanod ji Ama ta do to a tao. Ta o iraherahet da jinyo no keylyan nyo am akman so sang o iraherahet da so aro a kyokay no tao do Yotay. "
1TH,2,15,Sira rana tao do Yotay am niwakwak da si Yeso a Panirsirngen ta kano aro a panoyonoywan na so ciring ni Ama ta do to a da kavozwaw pa jyamehen. So da ikanoyong a yameyraraten do tangain na ni Ama ta do to. So icyakma dey kavosoyan no tao do karawan. 
1TH,2,16,Yada zazaten yamen a yameylimwang no ciriciring na ni Ama ta do to a mapatazadang so beken a tao do Yotay. So da ikanoyong a yameyparo so yapeyraratenan a peydednan no peyoyaoyyan na ni Ama ta do to.
1TH,2,17,"Manga kakteh, tana yapa jyownay o namen nikaro jinyo am namen ikapaw inyo. Tana namen ji macikaop jinyo am cyaha, ta yamacikaop jinyo o onowned namen. Inaoy no si mirwa namen pa makacita inyo. "
1TH,2,18,Namen ikakza o namen kangay pa jinyo do dang. Ko masangib a yamnakenakem so yako kangay jinyo do dang am na kazazat jyamen ni Satan. 
1TH,2,19,Ta inyo o hanhan namen a yamapasaray jyamen. Si meygegcin si Yeso Kizisto a Panirsirngen ta am sino o ipakazwazway namen no jya inyo. 
1TH,2,20,So ikanoyong nyo a pacikazwazwayan namen a isaray namen.
1TH,3,1,Yabo o yasa ka ciring a yanamen nimamizing jinyo. Am ori o namen to ngyani rana do Yatyan eya. 
1TH,3,2,"Namen nitovoy o akma tey kakteh do cinai si Timotay a mangay jinyo do dang. Iya rana am kararay namen a mahap so vazay na ni Ama ta do to a meylimwang no Mapasaray a Ciriciring na ni Kizisto. O namen nitovoyan sya am sidongen na inyo a komdeng so nakem a omraralay ni Ama ta do to, "
1TH,3,3,a kaji da oniban so nakem no kadwan jinyo no peyrarehten da inyo. Ta kangay na ori no alalaw ta a omraralay ni Yeso Kizisto. 
1TH,3,4,No kapacikaop namen pa jinyo asyo am nipanci namen rana jinyo o akman sang a alalaw. So na ipakaranes rana no alalaw nyo sicyaikwaya. 
1TH,3,5,Am ori o ko nitovoyan si Timotay a mangay jinyo. Ta ko ikasinalaw inyo. O ko nitovoyan sya am ipakateneng namen do nakenakem nyo si Ama ta do to. So namen ji nganoyngi jinyo a na nilittan rana ni Satan. Ta no si manoyong o akman sang am akma nameney jya ninanao inyo no kakwa pa.
1TH,3,6,Sicyaikwa rana ya am yanimeysinaoli si Timotay a yanimapo jinyo. Na nipanci jyamen o nakenakem nyo si Ama ta do to a kano nyo pangarilawan so tao. Na ipanci jyamen o nyo kasangib a yamnakenakem jyamen a yamakza no kapakacita nyo jyamen. So nyo icyakman jyamen a yamapaw ninyo. 
1TH,3,7,"Am ori o namen jyavokahawi, manga keypong. Ta namen pangozayan o nakenakem nyo si Ama ta do to. "
1TH,3,8,No kamo to ngotokot so onowned ji Yeso a Panirsirngen ta am namen tongned so ninyakan. 
1TH,3,9,Ori o sarayan namen ninyo ji Ama ta do to. Ta inyo o yamapasaray jyamen do tangain na ni Ama ta do to. 
1TH,3,10,Tana maraw a tana mahep am yabo o namen ji meynozii ji Ama ta do to a amya jyamen a mangay tomita jinyo a mapait so onowned nyo.
1TH,3,11,Inaoy si peypalanginan na yaten ni Ama ta do to a kani Yeso Kizisto a Panirsirngen ta a kangay namen rana jinyo do dang. 
1TH,3,12,"Inaoy no si oyatan na inyo a meypahagnat so pangangarilawan a marilaw no kadwan jinyo, pacyangayan no karwan no tao, akman jyamen a yamarilaw ninyo. "
1TH,3,13,Am ori o ikanoyong na ni Ama ta do to a mapakdeng so nakenakem nyo a omraralay nya. Ta no si meygegcin si Yeso a Panirsirngen ta kano niomraralay nya tao am manoyong kamo do tangain na ni Ama ta do to a ji meylimoteng so onowned a abo so karatan.
1TH,4,1,"Manga kakteh, nyo na nimahap jyamen o apiya icicirawat a isaray na ni Ama ta do to. Sicyaikwa rana ya am namen vavagan inyo no ngaran ni Yeso Kizisto a Panirsirngen ta. Ta ori o ikowyowyat nyo paha a mahap so apiya vazay. "
1TH,4,2,Ta nyo na katenngan o ninanao namen jinyo apo ji Yeso a Panirsirngen ta.
1TH,4,3,O nakenakem na ni Ama ta do to am kakzeben na o kazngang no onowned nyo. Ji na mamyapyan inyo a mangzakza so icyatatao nyo. 
1TH,4,4,So ikamimin nyo a mahakay a makateneng do kabo no karatan nyo a mapasakay so kadwan nyo do vahay. Ji nyo to mangozai o onowned nyo. Ta ozain nyo si Ama ta do to an. 
1TH,4,5,So ji nyo mapasagpyani so kataotao nyo an. Ji kamo macyangangay do yato nazibo ni Ama ta do to. 
1TH,4,6,O akman rana sya vazay am taosya o kapasala nyo do akma nyoy kakteh do cinai an. Ta mangay o kaoya na no meyvazay so marahet a vazay ni Ama ta do to. Ori rana am nipaziman namen rana jinyo. 
1TH,4,7,"O na nipamnekan jyaten ni Ama ta do to am beken a mangay ta pasagpyanen o kataotao ta, ta kakzeben na yaten a ji meylimoteng so onowned. "
1TH,4,8,"O ji ngahap so akman sang a nanao am beken a tao o na pasobnan, ta o Seyzi a nitoro na jyaten ni Ama ta do to am ori o pasobnan na."
1TH,4,9,"O pasicyakarilawan nyo am tana ji namen mancyan do teygami am cyaha, ta amyan rana o nanao na ni Ama ta do to jinyo do kapasicyakarilawan nyo. "
1TH,4,10,Ko katenngan inyo a sinjya do Tesalonicya a yamarilaw no akma nyoy kakteh do cinai do Maciton. Am o namen pa ciring jinyo am makowyowyat kamo pa mahap so yapiya vazay ori an. 
1TH,4,11,"Makapya kamo so onowned do kadwan jinyo an. Ji kamo manamwad an, ta makowyat kamo a amyaw no velek nyo an. Inarahen nyo o ninanao namen pa jinyo no kakwa an. "
1TH,4,12,So ji nyo meyhanhani no icyatatao nyo a mapatodeh jinyo. So ikanoyong nyo a ikanig da no ji manaralay a tao.
1TH,4,13,"Manga kakteh, o nimawakwak rana tao am inaoy no si katenngan nyo o peypeypangayan na a kaji nyo na zababan so onowned. Ji nyo nginarai o yaji manaralay a tao a yaji makateneng do peypeypangayan na. "
1TH,4,14,"Ta yata anoyngan si Yeso a nimawakwak a kapirwa na mavyay. Akman sang, ta yata anoyngan si Ama ta do to a mapeyvangon so omanoyong jya a nimawakwak a tao. No mirwa pa si Yeso a mai am macihza sira mai."
1TH,4,15,Sicyaikwa rana ya am namen pangozayan o nanao na ni Yeso a Panirsirngen ta a manci nya jinyo. Yaten rana ya mavyay pa tao do ipeypanam na pa meygegcin ni Yeso am jyabo kapanmanma ta a kano nimawakwak a tao a mangay omrapong si Yeso a. 
1TH,4,16,Ta no si marateng rana o araraw no nang am meygegcin si Yeso a tomawag jyaten a keyyan no panirsirngen no tinsi a manci nyaten. No mamizing ta o zapa do teyngato a ipatao na jyaten ni Ama ta do to am o niomanoyong ji Kizisto a nimawakwak rana tao am manomanoma sira mirwa a mavyay. 
1TH,4,17,Am yaten rana yamavyay pa am pehzahen na yaten jira a katkaten do cinalab a kapakacita ta na si Yeso do hanit. So ikanoyong ta a macitovong ji Yeso a mangay do kaidan no karawan. 
1TH,4,18,Ahapen nyo o ciriciring eya a ipait nyo so onowned no kadwan jinyo a ipasaray nyo sira.
1TH,5,1,"Inyo rana akma koy kakteh do cinai am o ipakaranes no ipeygegcin ni Yeso am ji ko to mancyan jinyo do teygami ko, "
1TH,5,2,"ta to nyo na tenngi. O araraw no ipeygegcin na ni Yeso am abwata o tao a makaziman sya, akman so tao a ji makaziman so manakaw do vahay da. "
1TH,5,3,"No si maniring o tao am, ""Cyaha, ta tanyo apiya,"" am jyakman sang, ta jyaziman o alalaw a makaranes a ombalinas sira, akman so meyrehrehmet a mavakes a ji rana makatayo do alalaw na."
1TH,5,4,"Am manga kakteh, beken a kamo amyan do kasarisaryan a ji makaziman so araraw no yai ni Yeso, akman so tao a ji makaziman so manakaw a tao do mahep. "
1TH,5,5,"Am inyo rana am kamo amyan rana do kazngangan, do nyo kapakaziman rana sya. "
1TH,5,6,"Ori o ji ta to nginarai so karwan no tao a to ngitkeh, ta meytataziman ta. "
1TH,5,7,Ta o itkeh no tao am mahep. O ikasaki no tao am mahep. 
1TH,5,8,No ta manoyong amyan do kazngangan am meytataziman ta an. O nakenakem ta ji Ama ta do to a kano pangangarilawan na am akma tey sirong. Akma tey sakop o jyagonay a onowned ta a mapanala sya mahap jyaten do teyngato. So ikabo rana no oyaoyyan na nyaten. 
1TH,5,9,Ta o na nipamnekan jyaten ni Ama ta do to am beken a mangay na ioya nyaten. Ta ahapen na yaten do kapyapyan. Ori o mina vazay na no Anak na si Yeso Kizisto a Panirsirngen ta. 
1TH,5,10,"O nikawakwak na ni Kizisto am ahapen na yaten do kapyapyan. Am ori an, tana do ta ika mavyay pa ya a tana do ikawakwak ta rana am no si mai si Yeso am macikaop ta na jya a mangay do kaidan no karawan. "
1TH,5,11,"Am ori o ipasipapait nyo a mapamizing so kadwan jinyo, akman so yapiya nyo ahahapan sya sicyaikwaya."
1TH,5,12,Namen ipacimeseseg jinyo manga kakteh am ikanig nyo pa sira o meyyapwaponged no kyokay a nipamnekan na ni Ama ta do to. Ta sira rana am da vavagan inyo no icicirawat no omraralay ni Yeso Kizisto. 
1TH,5,13,So karilawan nyo nira ahapen so vazay an. Makapiya kamo so nakenakem do kadwan jinyo an.
1TH,5,14,"Yanamen ipanci pa jinyo manga keypong am pazimanen nyo sira o malelma a tao an, a kapait nyo so mahayo so onowned a tao, kasidong nyo so jyakdeng so nakem ji Ama ta do to. Tana apiya so ahahapan sya, tana marahet so ahahapan sya tao am to nyo peyyangaya o nakenakem nyo sira. "
1TH,5,15,Azimanen nyo an. Ji nyo patonggali o macioya jinyo a tao an. O kapasicyakarilaw nyo. O tey kakza da vazay no icyatatao nyo am peyvazain nyo.
1TH,5,16,O kasaray nyo.
1TH,5,17,Ji kamo amtad a meynozi.
1TH,5,18,"Tana apya, tana marahet o masapa nyo am o kasaray nyo ji Ama ta do to. Ta ori rana am nakenakem na jinyo ni Ama ta do to a omanod ji Yeso Kizisto a tao."
1TH,5,19,Ji nyo nengsengi o vazay no Seyzi. 
1TH,5,20,Ji nyo ngolala o ipanci da no meylimwang no ciriciring na ni Ama ta do to. 
1TH,5,21,Am pakanaknakmen nyo o nimamizing nyo a nanao da jinyo a kownot nyo do manoyong a nanao an. 
1TH,5,22,Peymakarwan nyo o peyraratenan nyo do teyrahem.
1TH,5,23,Ko ipeynozi inyo ji Ama ta do to a yamanta ninyo so apiya nakenakem nyo a kapzat na do onowned nyo a kano pahad nyo a kano kataotao nyo. So ikanoyong na amzat jinyo a kabo no karatan nyo a mangay do ikeypirwa na mai ni Yeso Kizisto a Panirsirngen ta. 
1TH,5,24,Si Ama ta do to rana a yanimamnek jinyo a omanoyong jya am yatey manoyong a makasidong jinyo.
1TH,5,25,Inyo akma nameney kakteh do cinai am ipeyneynozi nyo yamen an. 
1TH,5,26,Masicyakarilaw kamo a meyminaminasi no kadwan jinyo. 
1TH,5,27,Yako pangozayan o ngaran na ni Yeso a manci no kavilang nyo do teygami ya a ipamizing nyo so akma nyoy kakteh do cinai.
1TH,5,28,Inaoy si itoro na ni Yeso Kizisto a Panirsirngen ta o pangangarilawan na jinyo.
2TH,1,1,Yaken rana am si Pawlo ko. Yamen rana sira Sila kani Timotay am namen ipeyteygami inyo a kyokay do Tesalonicya a yamacikaop rana ji Ama ta do to a kani Yeso Kizisto. 
2TH,1,2,Inaoy si itoro na o pangangarilawan na jinyo a kano ikapiya no onowned nyo ni Ama ta do to a kani Yeso Kizisto a Panirsirngen ta.
2TH,1,3,"Manga kakteh, namen mangday do araraw inyo a isaray ji Ama ta do to. So ikanoyong na no akman sang an. Ta yakamo meypahagnat so nakenakem do yanyo kapeypakdeng so aryarilaw so kadwan jinyo. "
2TH,1,4,Am ori o namen azwazwayan jinyo do peycyakyokyokayan na a namen angayan. Tana yarako o alalaw nyo a da peyrarehten no tao do nyo kanod ji Yeso am yajyablis o nakenakem nyo an. Am ori o namen azwazwayan jinyo.
2TH,1,5,So ikanoyong na no akman so sya a yongkad na no kaji na oyyan ninyo ni Ama ta do to. Ta o nakenakem na jinyo am macikasaray kamo jya do kanoyong nyo rana macikaop do italamozong na ni Ama ta do to. 
2TH,1,6,"Manoyong o vazay na ni Ama ta do to, ta meydedna jira o alalaw da no yamapeyrarahet jinyo. "
2TH,1,7-8,"Inyo rana a yakman jyamen a da peyrarehten am ji kamo alaw, ta balinasen na rana ni Ama ta do to o alalaw ta no si mai si Yeso a Panirsirngen ta a meygegcin apo do teyngato a maciralay do apoy a kano aro a mowyat a tinsi. So ikanoyong no ji nganoyong jya tao a kano ji ngamizing so Mapasaray a Ciriciring na ni Yeso a Panirsirngen ta a ioya na. "
2TH,1,9,Am ori o pasyayan na sira do oyowyat na kano azwazway na. So ikanoyong da peydednan na no peyoyaoyyan na ni Ama ta do to a mangay do kaidan no karawan. 
2TH,1,10,"O araraw na no ipeygegcin na am mamimin sira omanoyong jya tao a omazwazway sya a somaray nya. Inyo rana am macyangay kamo do dang, ta nyo anoyngan o nipeylimwang namen jinyo a ciriciring na ni Ama ta do to."
2TH,1,11,"Am ori o namen ikasangib a meynozi ninyo. So ipacimangno na no nakem na jinyo ni Ama ta do to. Inaoy si itoro na o oyowyat na a isidong na jinyo. So ipakateneng nyo jya a omonot do apyahen na vazay ni Ama ta do to. Ta na sidongen inyo, do nyo kapeyhanhan nya. "
2TH,1,12,No akman kamo sang am ikazway no ngaran na ni Yeso a Panirsirngen ta. So ipacikazway nyo jya. O kapwan no nang am apo do pangangarilawan na ni Ama ta do to a kani Yeso Kizisto a Panirsirngen ta.
2TH,2,1,"No si mirwa mai si Yeso Kizisto a Panirsirngen ta no malovot ta amrapong sya manga kakteh am namen kakdain inyo, "
2TH,2,2,"ji kamo tey makeykai a marahet nya so nakenakem no mamizing nyo o ipanci da no mangononong so malas do mina kapakaranes na rana no araraw na ni Yeso Kizisto a Panirsirngen ta. Tana mangamaog sira o tao so ciring a manci no kapo na do Seyzi a tana nipatolin da jyamen no tao a mapeyciring sya, tana ipanci da ciring namen do teygami am, "
2TH,2,3,"ji nyo to nganoyngi o ciring da an. Ta no omanam rana o araraw am manoyong o kapacioya da ji Ama ta do to no aro a tao a macyanod so nakenakem do irako na so raraten a italamozong na ni Satan a tao a yamapalolo sira a mangay do kararatan, mangay o kangay na do makotokotod a lila no apoy. "
2TH,2,4,Iya rana am ioya na sira o tao a ji raralay nya. Ta abneken na o kataotao na makarakarang pa kano iraralay da no tao. So yangay na omlisna do raralayan da ni Ama ta do to a mapakataotao do to.
2TH,2,5,"Manngwa, nyo na jyanakem o akman so sya a mina ciring ko pa jinyo no kapacikaop ko pa jinyo asyo? "
2TH,2,6,Nyo katenngan o keyyan no amzazat do tao a irako na so raraten a italamozong na ni Satan. Am amyan so araraw no nang a ipeytotwaw na. 
2TH,2,7,"Ta yana papwen o na kapeyvazay no irako na so raraten a italamozong na ni Satan a tao. Am ji pa meyngongyod o vazay na, ta zazazzatan no mowyowyat pa ka nya. Am no si peylisen na rana o lima no yamzazat do vazay eya am, "
2TH,2,8,ori o ipeytotwaw na rana no tao a italamozong na ni Satan. No si mai si Yeso am ahahan na kazakat na rana kabwata na rana no oyowyat na ipeyzavozavoz na so tao. 
2TH,2,9,"Ta no kapeyigegen na pa no irako na so raraten a tao am oyatan ni Satan a mai a kapeyvazay na so mapangyangyalak a vazay. So icyakma ney mowyat. Am jyanoyong ori, "
2TH,2,10,"kalita na do ji manganoyong a tao no meykamadadayan a vazay, ta ji da ngahapa o manoyong a nanao na ni Ama ta do to a manta nira so to meyyonong a ikavyay no pahad da. "
2TH,2,11,Am ori o to na macyozai rana jira ni Ama ta do to do malas a nakenakem a omanoyong do malas a nanao. 
2TH,2,12,O ji nganoyong do manoyong a nanao a makza no raraten da am mamimin sira peydednan no peyoyaoyyan na ni Ama ta do to.
2TH,2,13,Inyo rana manga kakteh a na ikarilaw ni Ama ta do to am namen masangib inyo a isaray ji Ama ta do to. Ta no kaji na pa amaogan no karawan am nipamnekan na rana inyo ni Ama ta do to a ahapen. So nyavaywan na so onowned nyo no Seyzi a kowyat na jinyo a omanoyong do nanao na ni Ama ta do to. 
2TH,2,14,O Mapasaray a Ciriciring na ni Ama ta do to a nipamizing namen jinyo am ori o yanimrara jinyo a macikasaray do azwazway na ni Yeso Kizisto a Panirsirngen ta. 
2TH,2,15,"Ori an manga kakteh an, makakdeng kamo so nakenakem an. O ninanao namen jinyo a ciriciring na ni Ama ta do to am meyyangay ori a kano ciriciring namen do teygami a miminen nyo a ahapen."
2TH,2,16,Na ikarilaw yaten ni Ama ta do to a kani Yeso Kizisto a Panirsirngen ta. O pangangarilawan na ni Ama ta do to am ori o yapwan no to meyyonong a sarasaray no onowned ta amnanala so nakem na jyaten. 
2TH,2,17,Inaoy no si pasarain na o onowned nyo a kapait na jinyo a jyablis so nakenakem a mapeyvazay so meykamadadayan a apiya vazay a kapanci nyo no apiya ciriciring.
2TH,3,1,Imanowji na ko ipanci jinyo manga kakteh am ipeyneynozi nyo yamen a kakeykai na no ciriciring na ni Yeso a Panirsirngen ta a meylimwang a kanoyong da jya no tao akman jinyo a omanoyong rana jya. 
2TH,3,2,Meynozi kamo ji Ama ta do to a kapahawa na jyamen do meyraraten a tao. Ta beken a todamimin o tao a yaomanoyong ji Yeso. 
2TH,3,3,Am yabo na kalalasan ni Yeso a Panirsirngen ta. Iya rana am ikakoyapet nyo so nakenakem a kaji na makagogadan jinyo ni Satan. 
2TH,3,4,Namen ipeyhanhan inyo a sidongen na ni Yeso. Namen katenngan inyo a yajimtad a mapeyvazay so ninanao namen jinyo. 
2TH,3,5,Inaoy no ipeypalanginan na inyo ni Yeso a kapeypahagnat nyo so nakenakem a makateneng do karilawan na ninyo ni Ama ta do to. So ikanoyong nyo a ominara si Kizisto a tongbo so alalaw na.
2TH,3,6,"Manga kakteh, namen pangozayan o ngaran ni Yeso Kizisto a Panirsirngen ta a manci nya jinyo. Ji nyo nganopa sira o akma tey kakteh do cinai a abwata so vazavazay a yaji ngahap so nanao namen jinyo. "
2TH,3,7,Jyabo nyo kaji makatenngan jyamen a inarahen a. Ta no keyyan namen pa jinyo do dang am jyabo kanimalma namen a. 
2TH,3,8,Ji namen nimacyakakan do karwan no tao. Tana maraw a tana mahep am mangday kapeyvazay namen a omyaw no velek namen do kaji namen mamyapyan ninyo a masanga nyamen. 
2TH,3,9,"O ikakman namen sang am beken a ikamo namen inyo a mapatodeh jyamen, am kapakanakem namen so kapeycitacita nyo jyamen a inarahen. "
2TH,3,10,No keyyan namen pa jinyo do dang asyo am nipaziman namen rana jinyo o kaji nyo mapakanan so abo so vazavazay a tao. 
2TH,3,11,O peycirngan namen so akman sang am nimamizing namen o tatasa jinyo a to meyyowyaw a abo so vazavazay a kapanazovaz so icyatatao da. 
2TH,3,12,O akman rana sang a tao am pangozayan namen o ngaran ni Yeso Kizisto a Panirsirngen ta a mapaziman sira. So ikowyowyat da pa a meyvazay a omyaw no velek da. Ji sira to manazovaz so icyatatao da.
2TH,3,13,"Manga kakteh, ji nyo macimazai o kapeyvazay nyo so apipiya vazay."
2TH,3,14,Ala amyan so tao a to nazibo no ciring namen do teygami. Am o akman rana sang a tao am azimanen nyo an. Ji kamo maciwalam jya an a kasnek na. 
2TH,3,15,"Am ji nyo abneka a kavosoyan nyo, ta kavavaga nyo jya akman so kakteh nyo do cinai."
2TH,3,16,Inaoy no si mangday na itoro jinyo o ikapiya no onowned nyo ni Yeso Kizisto. Ta iya rana am kapwan no ikapiya ta no onowned. Inaoy no si macitovong jinyo si Yeso Kizisto.
2TH,3,17,Ko vatvatkan o ngaran ko an. Yaken rana am si Pawlo ko a yameyminaminasi ninyo. Yamamimin o teygami ko a yako padketan so aryarilaw ko jinyo. So na ikanoyong no teygami ya a yapo jyaken.
2TH,3,18,Inaoy no si itoro na ni Yeso Kizisto a Panirsirngen ta o pangangarilawan na jinyo.
1TI,1,1,Yaken rana am si Pawlo ko a lamlamsoy ni Ama ta do to a manoyong a mapatazadang jyaten do teyngato. Yana nipamnekan yaken ni Yeso Kizisto a omlivolivon no ciriciring na. So ikanoyong na ni Yeso Kizisto a hanhan ta. 
1TI,1,2,"Ko ipeyteygami imo, mo Timotay, akma koy manganak do ta kapeyyangay a omanoyong ji Yeso Kizisto. Inaoy no si itoro na jimo ni Ama ta do to a kani Yeso Kizisto o pangangarilawan na kano pangangasyan na kano ikapiya no onowned mo."
1TI,1,3,Apyapya kato mo ngyanan do Ivoso akman so mina ciring ko jimo no kapeypangay ko do Maciton a omzazat do yameylimwang no malas a nanao. 
1TI,1,4,Ta peymakarwan da rana o abo so angangayan a kavavatanen a kano katatapilan no ineynapo da a ononongan da. Ta o akman rana sang am mapeyliliman. So ji na makasidongi so tao a makateneng do vazay na ni Ama ta do to. Ta no anoyngan ta am ori o ipakateneng ta jya. 
1TI,1,5,O agagazan no akman sang a ciriciring ko am ko kakzeben o kapakateneng da do pangangasyan da so tao apo do ji meylimoteng a onowned da a manoyong a meyhanhan ni Ama ta do to. So ikabo na no vazay da a somala do nakenakem da. 
1TI,1,6,Ta yamyan so tao a yaji ngonot jya. So da ikanoyong a yanisomala do manoyong a nanao a da kaononong do abo so peypeypangayan a ciriciring da. 
1TI,1,7,Da naknakmen o kapangnanao da no iwawalam na ni Ama ta do to a nitaid na ji Moyse. Am da jyatenngi o da ipanci a kano imakdeng na ipangnanao.
1TI,1,8,"Katenngan ta an, ta no apiya o ahapan ta so iwawalam ni Moyse am jyabo kaji na apyan no nang a. "
1TI,1,9,"Am ori o naknakman ta sya an. Ta o iwawalam rana ni Moyse am beken a isidong so apya so nakenakem a tao an. Ta o marahet so nakenakem am ori o cinamaog na a izazat do marahet a vazay da. O ipanci da marahet so nakenakem a tao a kano ji mangozay do iwawalam na ni Moyse am ji ngahap so nanao, ji raralay ni Ama ta do to, meyraraten, komolala so ipeylimwang da ciriciring na ni Ama ta do to, makza no marahet a icicirawat no tao do karawan, manwakwak so inyapwan a kano icyatatao, "
1TI,1,10,"mangzakza so icyatatao, mangzakza so kehngehngay na so kolit, manakaw so kanakan, manlita, mangononong so malas, jyanoyong so ipanci do pacicicyan a kano mapasala do manoyong a nanao. "
1TI,1,11,O manoyong a pangozayan a ciring am yapo do Mapasaray a Ciriciring na ni Ama ta do to a somidong jyaten. Am ori o azwazwayan ta si Ama ta do to an. So na ikanoyong no nang a yako ipeylimwang a ciriciring.
1TI,1,12,Ko tey saray ji Yeso Kizisto a Panirsirngen ta. Ta nipanta na yaken so oyowyat ko a meylimwang nya. Ta na ji ngolala yaken. Ori na nipamnekan jyaken a mahap so vazay na. 
1TI,1,13,"Am tana niraherahet ko si Yeso no kakwa pa a kapakakasi ko sira pasnesneken so omanoyong jya am na ikarilaw yaken ni Ama ta do to, ta no kanang am ji ko nganoyngi pa si Yeso. So ji ko makatenngi do vazay ko. "
1TI,1,14,"O Panirsirngen ta rana si Yeso Kizisto am yatey rako o pangangarilawan na a na nitoro jyaken a na kapanta pa nyaken so onowned ko a meyhanhan nya kano pangangarilawan ko so icyatatao ko, ta yako macikaop rana jya."
1TI,1,15,Yamanoyong o ciring eya an. Inaoy no si mamimin o tao a omahap so sya. Nimai si Yeso Kizisto do teyrahem a mahap so meyraraten a tao. Yaken rana am ney rako o raraten ko. 
1TI,1,16,"Am kanikasi na nyaken ni Ama ta do to. Ta si Yeso Kizisto am manoyong a nimapapalit do nakenakem ko a meyraraten a tao. Na jyahaywan yaken a tey rako so raraten a tao. So ipakateneng da rana do pangangarilawan na ni Ama ta do to no manownowji amraralay nya tao, kapakahap da rana so to meyyonong a ikavyay no pahad da. "
1TI,1,17,Inaoy no to ta meyyonong a omazwazway si Ama ta do to a Panirsirngen ta. Ta iya rana am jyawakwak a jyacita a meyngongyod a Tao do to. Amin.
1TI,1,18,"Manganako, mo Timotay, ko pakoyokoin pa jimo am ji ka onib so onowned an. Si myan so somengseng do ipeylimwang mo a ciriciring na ni Ama ta do to am naknakmen mo o mina kapamnek da jimo no kararay ta a meyvazay ji Ama ta do to. "
1TI,1,19,So peyhanhanan mo ni Yeso a kahap mo so apiya nakenakem mo. Ta amyan so tao a mapasala so nakenakem da. Am ori o ikatarek na no anoyngan da. 
1TI,1,20,"O akman rana sang a tao am si Siminay a kani Yadisanta. So ko na nitorwan nira ji Satan a italamozong na, ta ori pa o ipakateneng da do apya, kaji da na rehrehtan si Ama ta do to."
1TI,2,1,O yamanma pa yako inanao jinyo am ipeynozi nyo o tao do karawan ji Ama ta do to. Ipasyasi nyo ji Ama ta do to a kasidong na sira. So ji ta hamangi no kasaray ta no aryarilaw na jyaten. 
1TI,2,2,"Ipeynozi nyo sira o kabtekan nyo a panirsirngen do teyrahem a kano aro a panipanirsirngen do peycyeylilyan na. Ipeynozi nyo sira a kateneng da tomalamozong no pongso da. Ta ori o ikapiya takamo do keymiminili ta, ji meyrahet so nakenakem. "
1TI,2,3,"O akman rana sang am tey yapya, ta tey kakza na o akman sang ni Ama ta do to. Iya o mapatazadang jyaten do teyngato. "
1TI,2,4,"Ta na ikakza o na kasidong so tao do karawan, kapakateneng da do manoyong a nanao. "
1TI,2,5,O manoyong rana a nanao am asa si Ama ta do to. Asa o yamapanop jyaten ji Ama ta do to. Iya rana am si Yeso Kizisto do mina katazak na tao do teyrahem. 
1TI,2,6,"Apyapyahen na pa o kataotao na a mawakwak, a omalit do oyaoyyan na nyaten ni Ama ta do to a meyraraten a tao. O akman rana sang a vazay am nipeyvazay na rana ni Yeso a yongkad na ni Ama ta do to a ji mamyapya no tao do karawan a mangay do kararatan. "
1TI,2,7,O nipamnekan na jyaken a omlivolivon no ciriciring na do beken a tao do Yotay am nanawen ko sira a kapakateneng da rana jya a meyhanhan no manoyong a nanao. So ko ji mangononongi so malas. Ta yamanoyong o ko ipanci.
1TI,2,8,Inaoy no si katenngan da no kamahakayan do peycyakyokyokayan na o kapeyneynozi da a ji rana meylimoteng so onowned a ji oyaoyahen a ji maciskaskadan. 
1TI,2,9,O mavakes rana am ko kakzeben sira ji mapakazwazway no ayob da. Akman sang o avook da kano taktakzes da. Ney yapya na am ji sira meyyayob so tey masingat a ayob. 
1TI,2,10,"Ahapen da o apiya icicirawat, ta ori o manoyong a omraralay ni Ama ta do to a mavakes. "
1TI,2,11,"O mavakes rana am ji sira meyzezyak, ta kapangamizing da so inanao da sira. "
1TI,2,12,Ko ji mya o mavakes a mangnanao so tao do kyokay a tomalamozong no mahakay. Ta ko kakzeben o kaji da makazyazyakan. 
1TI,2,13,Ta si Ama ta do to rana am nimanmanma na nyamaog si Adam a kamamaog na rana si Iwa. 
1TI,2,14,"O nilittan na ni Satan am beken a si Adam an, ta si Iwa an. Ori nipacisalan na so nakenakem ji Ama ta do to. "
1TI,2,15,"Am o mangahanas rana mavakes am apzatan na sira ni Ama ta do to no si jyablis o nakenakem da si Ama ta do to a mangarilaw so tao, ji meylimoteng so onowned, apiya so vazay."
1TI,3,1,No myan so tao a amnakenakem so katalamozong na no kyokay am apiya o akman sang a vazay an. So ikanoyong no akman sang a ciring an. 
1TI,3,2,"O tomalamozong rana no kyokay am abo oyaoyyan da nya no tao an. Asa o katovong na do vahay. Ji na peyzavozavoza o vazay na. So apzatan na do kataotao na, katwatonton na so vazay na. Ikanig na o icyatatao na, kasaray na manaotao so apo do teysa ka ili a tao a kateneng na mangnanao so tao, "
1TI,3,3,"jyasaki, ji macililiman, apiya o nakenakem so icyatatao, ji mangamkam so nizpi. "
1TI,3,4,O vazay na rana do vahay da am pakapyahen na a makatalamozong no katovong na do vahay a kananao na so minapodpod jya. Ta ori o amizngen da so nanao na no minapodpod jya. 
1TI,3,5,Ta no ji na tenngi o vazay na do vahay da am jyabo kapakatalamozong na no kyokay a.
1TI,3,6,"O tomalamozong no kyokay am taosya o kapahanhan so vayo pa omanoyong ji Yeso an. Ta ala mapakarakarang sira so nakenakem akman si Satan a nikaoya na ni Ama ta do to, do kapakakarakarang na so nakenakem. "
1TI,3,7,"O makdeng pa am apzatan na o icicirawat na do tangain da no ji pa nganoyong ji Yeso a tao, ta si marahet o vazay na am matamwad do katalamozong na nya ni Satan."
1TI,3,8,"O somidong rana so tomalamozong no kyokay a tao am akman sang, ta apiya o icicirawat da. So ji da mangononongi so malas a ciriciring. Jyasakisakin. Beken a nizpi o manakem da. "
1TI,3,9,Ney yapya na am ji meylimoteng o onowned da omanoyong do nanao ni Yeso Kizisto. 
1TI,3,10,Am citahen pa o icicirawat da. No si abo o karatan da am apya rana o kahap da so vazay do kyokay.
1TI,3,11,O katovong da do vahay a mavakes am apiya o icicirawat da. Ji sira manamwadan. Taosya o kapangalalas da no makakaday a vazay.
1TI,3,12,"O somidong so tomalamozong no kyokay a mahakay am asa o katovong da do vahay an. Akman sang o minapodpod jira, ta katenngan da nanawen. So ikapiya no kavavahay da. "
1TI,3,13,No apya o sidongan da so vazay da no tomalamozong no kyokay am admain da rana sira no icyatatao da a kaji da rana mogawan a mangononong so nanao ni Yeso Kizisto a ipeylimwang do icyatatao da.
1TI,3,14,No kavatvatek ko do teygami ya am to ko naknakma o kakeykai ko a mangay tomita jinyo. 
1TI,3,15,"Am no si kahahay ko am cyaha, ta to ko na mancyan jinyo do teygami ko o iwawalam ta. Ta yaten rana amraralay ni Ama ta do to am akma tey asa ka vahay rana, do yana katketken jyaten ni Ama ta do to no ciriciring na no to meyyonong a mavyay a Tao do to. "
1TI,3,16,"Yata katenngan an, o makdeng a nanao a nipatwaw ni Ama ta do to a yata anoyngan. Nimatazak a tao si Kizisto. O Seyzi am yongkad na a abo so raraten. Nimacita da no tinsi, a yarana meylimwang do peycyamahamahatawan na, a yada rana anoyngan no aro a tao do karawan. So nikatkatan na sya ni Ama ta do to a yangay do teyngato."
1TI,4,1,Nipaziman na rana no Seyzi o keyyan no tao no makwa a tomaosya so manoyong a nanao a kahap da so malas a nanao no kalamsoyan ni Satan. 
1TI,4,2,O somala a nanao am apo do manlita tao. Sira rana am abwata rana o apya nakenakem da a somengseng do marahet a vazay. 
1TI,4,3,"Ipanci da o macivahavahay a kano mapasakay yamalas, a kapanci da no kaji nganan so karwan no kanekanen. Am o kanekanen rana am nyamamaog na ni Ama ta do to. So sarayan da nya kakan da rana sya no omanoyong ji Yeso a kano makateneng do ciriciring na. "
1TI,4,4,O na nyamamaog rana ni Ama ta do to am yamamimin a yabo so karatan. Am ori o sarayan ta nya do onowned ta. So ji tanyo meyraci jya an. 
1TI,4,5,Ta o ciriciring na ni Ama ta do to a kano inozi ta somaray nya jya am ori o ikabo na rana no marahet do kanekanen ta.
1TI,4,6,"No si vahangsowen mo o aro a vazay eya do akma moy kakteh do cinai am manoyong ka lamlamsoy ni Yeso Kizisto, do kakdeng no nakenakem mo a mapeyvazay so manoyong a nanao ni Ama ta do to a yameypahagnat so onowned rana ji Ama ta do to. "
1TI,4,7,Ji mo pasngesngena o abo so peypeypangayan a katatapilan nyo a ipanci. Ta apyapya pa o kowyat mo a meypahagnat so nakenakem ji Ama ta do to. 
1TI,4,8,Manoyong kapya na no mapazigton so kataotao am makdekdeng pa o kapeypahagnat ta so nakenakem ji Ama ta do to. Ta ori o makasidong jyaten sicyaikwaya kano makwa no myan ta na do teyngato. 
1TI,4,9,Manoyong o akman rana sang a ciring. So ikamimin ta mahap sya an. 
1TI,4,10,O yata ikowyat a yamahap so vazay na ni Ama ta do to am ta ipeyhanhan si Ama ta do to a mapatazadang jyaten. Ta iya rana am to meyyonong a mavyay a Tao do to. Am o meyhanhan nya o avyain na.
1TI,4,11,So pancyan mo no akman sang a vazay a kananao mo so kararay mo. 
1TI,4,12,"Tana malavayo ka am apzatan mo o ciriciring mo a kano icicirawat mo a kano pangangarilawan mo so icyatatao mo. Akman sang o onowned mo. Ta peycitacittan da imo no omanoyong ji Yeso, kaji da rana ngolalai so ipangnanao mo. "
1TI,4,13,So ji mo amtaji no kapeyvilang mo so Seysyo do kalwalovotan a kapeylimwang mo nya inanao sira. 
1TI,4,14,"Ji mo to nazibwan o oyowyat na jimo no Seyzi a tomalamozong no kyokay. Ta ori rana am nitoro na jimo do kanimanlanlag da nimo no lima da ipeynozi no tomalamozong no kyokay, do mina kapamnek da jimo a mapeyvazay eya. "
1TI,4,15,O akman rana sang a vazay am makowyat ka mapeyvazay sya an. Ta ori o ipakacita da jimo a nimeypakatkat rana. 
1TI,4,16,Meypepzat ka so kataotao an. Akman so sang o ipangnanao mo an. Ji mo macimazai o vazay mo. Ta ori o ipatazadang na jimo ni Ama ta do to do teyngato. So ikakman da sang no pamizngen mo a tao a patazadangen na.
1TI,5,1,Ji mo sira oyyan o rarakeh rana mahakay an. Ta akmey inyapwan mo sira pamizngen. No nanawen mo sira o malalavayo a mahakay am pehngehngain mo sira do kakteh mo. 
1TI,5,2,No nanawen mo sira o rarakeh a mavakes am to mo peynara sira do ina mo an. No nanawen mo sira o malalavayo a mavakes am makapya ka so nakenakem a omnanao sira. So ikanoyong nyo a akmey meyketeketeh.
1TI,5,3,O vao rana mavakes a abo so mapeylamnay sira am peyveyveknen nyo sira an. 
1TI,5,4,No myan so anak da no vao a mavakes a kano apwapo da am nanawen mo sira do vahay da mapeylamnay so inyapwan da kano akes da kano akay da. Ta ikakza na o akman sang ni Ama ta do to. 
1TI,5,5,O vao a mavakes rana abwata so mapeylamnay sya am ipeyhanhan na si Ama ta do to kapangday na meynozi do maraw a kano mahep a mapasyasi jya somidong sya. 
1TI,5,6,Am o makza no keylamnay da tao do karawan am tana mavyay o kataotao da am akmey nimawakwak o onowned da. 
1TI,5,7,"Ipanci mo jira do omanoyong ji Yeso o akman sang a nanao, ta ori o ikabo no tao a omraherahet sira. "
1TI,5,8,No myan so tao a ji rana makanakem so zipos na kano kavavahay da am peymakarwan na o nanao ni Yeso. So ikaraherahet na pa kano ji nganoyong ji Ama ta do to.
1TI,5,9,O padketen a vao a mavakes so ngaran a azawen no kyokay am sikanem (60) o kakawakawan na. Ipisa nimacivahavahay. 
1TI,5,10,"Katenngan da no tao apya so vazay, makananao so anak na, mateneng a manaotao so apo do teysa ka ili a tao. Ji mapahama so nakenakem, kasidong na so amyan so alalaw a tao a kowyat na mahap so apya vazay."
1TI,5,11,"O malavayo pa vao a mavakes am ji da padketa pa o ngaran da, ta no si naknakmen da pa o kapacivahavahay da am aryan da na o kapeyvazay da ji Yeso Kizisto. "
1TI,5,12,"So iyan na no raraten da, ta ji da hap o mina ciring da no kakwa pa a manci no kahap da so vazay na ni Yeso. "
1TI,5,13,"Sira rana am kalivolivon da meyyowyaw a abwata so vazavazay. O maraherahet pa vazay da am ikazyak da o beken a vazay da, kapeygamogamo da no marahet a ciriciring. "
1TI,5,14,Am ori o ko apyapyan so malavayo a vao a mavakes a mirwa pa macivahavahay a mangahanas a kapeyveyveken da so kavavahay da. Ta ori o ikabo no iraherahet da jyaten no ji nganoyong ji Yeso a macioya jyaten a tao. 
1TI,5,15,Ta yamyan do vao a mavakes so yamablis so nakenakem a somazap so vazay ni Satan. 
1TI,5,16,No myan do sinjya so vao a mavakes am peyveyveknen na an. Ji da to meyhanhanan o kyokay yasomidong sya. Ta o makasi a vao a abo so mapeylamnay sira am ori o sidongen no kyokay.
1TI,5,17,"O tomalamozong rana no kyokay a tao a makateneng do ahahapan da so vazay da do kyokay a yamowyat a meylimwang no ciriciring na ni Ama ta do to a kano mateneng amnanao so sinjya am ikanig nyo sira, kapanta nyo nira so apyahen da no nakem. "
1TI,5,18,"Ta maniring do Seysyo am, ""O peyvazain a baka am ji ngakcina sira an."" Maniring pa am, ""O meyveyvazay a tao am pakanen nyo sira an."""
1TI,5,19,"Ano myan so tao a amraherahet so tomalamozong no kyokay am ji nyo anoyngi no si ji sira rarwa, tatlo o tao a macyanoyong jya. "
1TI,5,20,No amyan so meyraraten a tomalamozong no kyokay am vavagan nyo sira do ipacikaop no aro a sinjya. Ta ipaziman so aro a tao. 
1TI,5,21,Yako myan do tangain na ni Ama ta do to a kani Yeso Kizisto a kano tinsi a yamanci nya jimo. So hapan mo so nanao eya an. No si myan so pacicin mo am amizngen mo o manoyong. Peyyangangain mo sira citahen so karatan.
1TI,5,22,"Ji mo to minaknakman o kapamnek mo so tomalamozong no kyokay, ta citahen mo pa o iwawalam na, do kapya na, karahet na. Ta no si myan so raraten na am macilovot ka dang. Ji mo ablisi o apiya nakenakem mo."
1TI,5,23,Beken a ka ranom na no yopen mo. Ta amyop ka so alikey a potaw cyo a kosozi no velek mo a kaji mo a sangiban a meyngen so kataotao.
1TI,5,24,"No mamnek ka so mimong no kyokay am naknakmen mo o yatatasa yamapengkad so raraten a tao. Am yamyan so tao a jyapengkad so raraten. Tana jyapengkad o raraten am cyaha, ta mangay kapeytotwaw na. "
1TI,5,25,Akman sang o tao a apya so vazay am katenngan ori. Am tana jyatenngi am abo makatayo sya.
1TI,6,1,Omraralay ni Yeso a peylamsoin da am amizngen da o mapeylamsoy sira tao an. Ta ori o ji da rehrehci so ngaran na ni Ama ta do to a kano nanao na ni Ama ta do to. 
1TI,6,2,No si iraralay na si Yeso no mapeylamsoy jinyo a tao am ji nyo akwan a lamlamsoy da o kapeykakteh nyo sira do cinai. Ta ikowyowyat nyo pa somidong so vazay da. Ahapen mo o akman sya vazay a ipangnanao do amraralay ni Yeso a tao. 
1TI,6,3,"Ano amyan so tao a meylimwang no macisala do ciriciring na ni Yeso Kizisto a Panirsirngen ta, kapacitarek na do ipangnanao ta ciriciring na ni Ama ta do to am, "
1TI,6,4,"o akman rana sang a tao am mapahama, abwata so katatenngan. So ikanoyong da makza no kapaciskaskad da a manamwad. So iyan na rana do onowned da no panginanehtan da, pacililimanan da, ji da manganoyngi. "
1TI,6,5,Ta ori o yapwan no kato da mangamaogan so malas a nakenakem a kano marahet a icicirawat da. O nakenakem da nira omraralay ni Ama ta do to am naknakmen da o kapeynizpi da nya.
1TI,6,6,Manoyong o katey yapya no omahap so vazay na ni Ama ta do to am tana abo nizpi am masaray an. 
1TI,6,7,Matazak a tao ta do karawan am abwata o nipalolo ta an. Am si karwan ta rana o karawan eya am abo o palolwen taha. 
1TI,6,8,"Am ori an, no myan so kanen ta kano ayob ta am isaray ta an. "
1TI,6,9,"O komakzeb so karo no nizpi da am makeykai sira kalittan, ta masanga sira no abo so angangayan a vazay a maozoz so nakenakem. O kapalit no akman sang am mangay sira do makotokotod a lila no apoy a mangay no makwa. "
1TI,6,10,O makza rana no nizpi am yapwan na no meycyamadadayan a raraten na. Ta amyan so tao a tey makza no nizpi a to ngaro rana do manoyong a nanao na ni Ama ta do to. So ikaro na rana no ikeyngen na no onowned.
1TI,6,11,Am imo rana am na nipamnekan ni Ama ta do to a yamahap so vazay na. So peymakarwan mo na do akman sang a marahet a kahap mo so meysominogat a onowned. Macilolo ka do apyahen na ni Ama ta do to a kapeyhanhan mo nya. Ji mo a haywan o kapangarilaw mo. Ji ka hayohayowen. Ji ka oyaoyahen. 
1TI,6,12,Makowyowyat ka omahap so vazay na ni Yeso akman so macipalayolayo a komakzeb so kangay na do pacipanmanma na. Ji mo to nazibwan o nitoro na rana jimo a to meyyonong a ikavyay no pahad mo. Ta ori o na agagazan no na nipamnekan jimo ni Ama ta do to. So mo na nipeylimwangan no nang do tangain no aro a tao. So ikanoyong no akman sang.
1TI,6,13,O yako ipanci jimo am yongkad ko si Ama ta do to a nimangamaog so meycyamadadayan a kani Yeso Kizisto a jyanyahey a manci no manoyong a ciring do tangain na ni Pangsyo Pilato. 
1TI,6,14,So hapan mo so manoyong a nipakolivava ko jimo a ciriciring. So ikabo no karatan mo mangay rana do araw na no yai ni Yeso Kizisto a Panirsirngen ta. 
1TI,6,15,Si marateng rana o araraw a nipamnekan na ni Ama ta do to am mai rana si Yeso Kizisto. Ta iya o manoyong a azwazwain ta a maveyvow abwata so ikararwa a Panirsirngen do peycyamahamahatawan na. 
1TI,6,16,"Ta si Ama ta do to am jyawakwak. Meyvahay do ji macisngeni no tao a maniray. Abwata pa o nimakacita sya tao. So ikabo no macisazap jya. Inaoy no to meyyonong a azwazwain ta, katalamozong na nyaten. Amin."
1TI,6,17,"Pazimanen mo do aro so kangangay sicyaikwaya an, ta ji sira mapakazwazway. Ji da meyhanhanan o aro a apzapzatan da, ta ji da tenngi o kato na meyyonongan no nang a ikapya da. Ta si Ama ta do to o ipeyhanhan da yamanta nyaten so meycyamadadayan. "
1TI,6,18,"So pancyan mo nira mapeyvazay so apya vazay, kazonos da a manidong so icyatatao da. "
1TI,6,19,No si akman sira sang am akma dey peyparwen o peymeymasaodan da ji Ama ta do to a keyyan na pa no to meyyonong a ikavyay no pahad da.
1TI,6,20,"Imo rana mo Timotay, anak ko am ahapen mo o nipakolivava ko jimo a vazay eya an. Peyyanen mo do onowned mo o vazay eya an. Ta ji mo ngapa o abwata so angangayan a ciriciring. "
1TI,6,21,"Ta yamyan so yatatasa ka tao a mapakateneteneng a yamanci no da kapakateneng rana do akman sang. Am yajyakman sang, ta sira nimavozaw so nakenakem ji Ama ta do to. Inaoy si myan jinyo o pangangarilawan na ni Ama ta do to."
2TI,1,1,Yaken rana am si Pawlo ko a lamlamsoy na ni Ama ta do to a nipamnekan na ni Yeso Kizisto a omlivolivon no ciriciring na. Yaken rana am yako ipeylimwang o mina ciring na jyaten ni Kizisto a ipakahap ta so to meyyonong a ikavyay no pahad ta a omraralay nya. 
2TI,1,2,Imo rana mo Timotay a akma koy anak am ko ipeyteygami imo. Inaoy si itoro na jimo ni Ama ta do to a kani Yeso Kizisto a Panirsirngen ta o pangangarilawan na kano pangangasyan na kano ikapiya no onowned mo.
2TI,1,3,Yako isaray ji Ama ta do to o namen kapeyyangay a kano ineynapo namen a yaji meylimoteng so nakem a yamraralay nya. Yamangday no ko meynozi do mahep a kado maraw o yako kapakanakem jimo. 
2TI,1,4,Ta ko manakem o kato mo na meykaooi asyo a pacisyayan ko. So ko toda ji ngamogi so kakeykai ko a makacita jimo. Ta jyabo kaji ko narayan a makacita jimo a. 
2TI,1,5,Ta ko katenngan o na kajyalasan no onowned mo ji Ama ta do to. O akman rana sang a onowned mo si Ama ta do to am yana nimanmanma ji Loi a akes mo a kani Yonise a ina mo. So ko anoyngan jimo a yakman sang. 
2TI,1,6,"Am ori o yako pancyan nya jimo, makowyat ka meyvazay an. Ta naknakmen mo o oyowyat a nitoro na jimo ni Ama ta do to no kaparapong ko so lima ko jimo a ipeynozi no kakwa pa. "
2TI,1,7,Ta o Seyzi a na nitoro rana jyaten ni Ama ta do to am beken a ikalma no onowned ta. Ta ikowyat no onowned ta kano iyan no pangangarilawan ta kano apiya pangtoktwan ta.
2TI,1,8,"Am ori o ji mo asneki a meylimwang ni Yeso a Panirsirngen ta. Ji mo macimasnekan yaken a nipteng da mahap so vazay na ni Kizisto. So ahapan mo so alalaw ta no kapeylimwang ta no Mapasaray a Ciriciring, ta na sidongen imo ni Ama ta do to. "
2TI,1,9,"Iya o nimahap jyaten a mapanop jyaten a omanod jya. Am beken a omagaz do kapya no icicirawat ta, ta yaomagaz do nakenakem na kano pangangarilawan na ni Ama ta do to. Ta no kaji na pa nimangamaogan so karawan am nimanakem na rana o katovoy na si Yeso Kizisto a somidong jyaten. "
2TI,1,10,"Yarana nimangononong o akman sang a na sidongan jyaten. Ta yarana nimeyhekas si Yeso Kizisto a yamapatazadang jyaten. Am ori o ji ta nyahei no kawakwak ta, ta amyan rana jyaten so to meyyonong a ikavyay no pahad ta. Ori rana am ipanci na jyaten do Mapasaray a Ciriciring na. "
2TI,1,11,Na nipamnekan yaken ni Ama ta do to a amlivolivon a meylimwang no Mapasaray a Ciriciring na a ipangnanao so tao. 
2TI,1,12,"Ori o yana niyapwan no alalaw ko. Am cyaha, ta yako katenngan si Yeso a yako ipeyhanhan. So ko anoyngan ji Yeso a makasidong jyaken a mapeyvazay so vazay na mangay do araraw no ikeypirwa na mai."
2TI,1,13,Pakanakmen mo o manoyong a nanao a ninanao ko rana jimo a pangozayan mo. Ji mo to nazibwan o nimahap mo a pangangarilawan a kano nakenakem mo ji Yeso Kizisto an. Ta ori o yongkad no macikaop ji Yeso Kizisto. 
2TI,1,14,Am ori o peyhanhanan mo no isidong na jimo no Seyzi a yamyan jyaten a kapzat mo do manoyong a nanao na ni Ama ta do to a nitoro na jimo a ipeylimwang mo.
2TI,1,15,"Mo katenngan rana, ta o tao rana do Yasiya pongso ya am sira mamimin a yajyakza nyaken. Yakman sang si Veykelo a kani Hemokenay a yajyakza nyaken. "
2TI,1,16,Inaoy no ikasi na ni Yeso a Panirsirngen ta si Onaysevo a yasa ka vahay. Ta yamasangib ori a yamai a yamapasaray jyaken. So na ji macimasneki nyaken a nipteng da. 
2TI,1,17,Ta kapakaranes na do Loma am amlivolivon a komala jyaken. Mownay am makala na rana yaken. 
2TI,1,18,Inaoy no ikasi na ni Yeso a Panirsirngen ta no si marateng rana o yai na a mapeykapyapinpin so tao do karawan. Yamo katenngan rana o aro a vazay a nisidongan na jyaken no keyyan ko pa do Ivoso.
2TI,2,1,"Imo rana manganako am ahapen mo o na nitoro jimo ni Yeso Kizisto a pangangarilawan na, ta ori o ikowyat no onowned mo. "
2TI,2,2,Ahapen mo o nanao a nimamizing mo jyaken do tangain da no aro a tao a inanao mo so milamdam mo a makdeng so nakenakem a tao a kananao da so icyatatao da. 
2TI,2,3,"Makowyat ka so nakenakem a somazap so alalaw mo an, do kapacinanod mo jyaken a mahap so vazay na ni Ama ta do to. Ta akma tey itaysang na ni Yeso Kizisto a ji mapasobna do mimong nira. "
2TI,2,4,"O myan rana do itaysang am no kakzeben na o kaglaw na nya no mimong nya am ji na pazavoza o makakaday a vazay na, ta ikasanga na. "
2TI,2,5,No macipalalayo o tao a kaji na mangozayan do nipamnekan da a pangozayan no malalayo am abo o azaw na. 
2TI,2,6,O mowyat a amhakakaw a tao am ori o mabsoy a tao. 
2TI,2,7,Naknakmen mo o ko nipanci jimo a ko payyaingan sya. Ta si Yeso o makasidong jimo a ipakateneng mo do akman sang a vazay.
2TI,2,8,Naknakmen mo si Yeso Kizisto a nimatazak a tao a sivovoong na ni Tawey. Tana da niwakwak am nimirwa a mavyay. Ori o ko ipeylimwang a Mapasaray a Ciriciring. 
2TI,2,9,Am ori o ko nipeyrarahet a nivaod da no nilalin da vahalang. Am o ciriciring na ni Ama ta do to am jyasengsengi. So ikabo no makazazat jya. 
2TI,2,10,"Am ori o ko to liliwi so yamakakaday a da peyrarehtan jyaken, do ko kasidong so nipamnekan na ni Ama ta do to a tao a omanoyong ji Yeso Kizisto. So ikanoyong da makahap so to meyyonong a pangangarilawan na kano azwazway."
2TI,2,11,O ciring eya am tey manoyong: No si pazanoden ta o onowned ta ji Yeso Kizisto a nimawakwak nyaten am akman ta si Yeso Kizisto a avyain na ni Ama ta do to.
2TI,2,12,Si ji ta hayo so nakenakem am macizanod ta jya tomalamozong no teyngato. Si ji ta nganoyngi am ji na singkaji yaten.
2TI,2,13,"Tana malas o onowned ta jya am jyablis o ciring na, ta ji na mamyapyan o kaji na mangononongan no ciring na."
2TI,2,14,"Pazimanen mo o aro a tao do tangain na ni Ama ta do to, ta ji sira macinekanekad no ciriciring da. Ta abo o peypeypangayan no akman sang. Ta kapeyparahet da nya no omamizing sya tao. "
2TI,2,15,Makowyowyat ka pa do tangain na ni Ama ta do to a mapacita no kaji mo ablisan no nakenakem jya a abo so karatan a mahap so vazay na a mapatak a mangnanao no manoyong a nanao na. 
2TI,2,16,Ji mo pasngena o abo so angangayan a pacinekanekadan. Ta o akman rana sang a ciriciring am mapeyparai so tao ji Ama ta do to. 
2TI,2,17,Ta o ipangnanao da rana am akmey noka jyapya a makatotoin. Yamacyangay jira ang si Siminay a kani Veydito. 
2TI,2,18,Sira rana am da na nikarwan o manoyong a nanao. Ta ipanci da o kaji da na mirwan a mavyay no nimawakwak rana tao a niomanoyong ji Yeso. Ta da ipanci o kanikomavos rana no keypirwa a mavyay no tao. So da ikanoyong a mapeykamakamali so onowned no tao ji Ama ta do to. 
2TI,2,19,"Am yajyablis o manoyong a nanao na ni Ama ta do to. Ta maniring do nivatvatkan a Ciriciring am, ""Katenngan na ni Yeso o omanoyong jya tao."" Maniring pa am, ""O manci no kararalay da ni Ama ta do to am peymakarwan da rana o raraten da."""
2TI,2,20,"O rako a vahay no katenngan a tao am aro dang o makakaday a apzapzatan a makonokon dang. Am amyan so makdeng, amyan so jyakdeng. "
2TI,2,21,O ko pancyan no nang am tanyo akman so makakaday a apzapzatan ang. No ji ta pasngena o raraten do kataotao ta am manoyong kapahanhan na jyaten ni Ama ta do to do makdeng a vazay.
2TI,2,22,"Ji mo nginara sira o malavayo a tao a to mangozay do nakenakem da, ta o ahapen mo am ji meyrahet a nakenakem, kakdeng no onowned mo ji Ama ta do to, kapeypakatkat no pangangarilawan mo a kano kapya no onowned mo do icyatatao mo, do yamo ipacizanod do tao a mahap so vazay na ni Ama ta do to a mazngang so onowned. "
2TI,2,23,Ji nyo ngahapa o malas a ciriciring a ipacinekanekad nyo. Ta katenngan mo o akman sang a vazay a mapeyliliman. 
2TI,2,24,"O lamlamsoy na ni Ama ta do to am ji macililiman, ta apiya o nakenakem na so icyatatao na a kowyat na omnanao sira. Tana ji da ngamiznga am jyahayo o onowned na. "
2TI,2,25,"No akman sang o inanao na so ji ngahap so nanao a tao am ala ipanta na sira ni Ama ta do to so ipamlis da so nakenakem, kapakateneng da rana do manoyong a nanao na ni Ama ta do to. "
2TI,2,26,Tana meypasngen sira do raraten da omamizing so ciring na ni Satan am amyan so kasaraw a ikaro da do littan na jira.
2TI,3,1,"Naknakmen mo an, ta no si makeykai rana mai si Yeso am amyan so kanginanawan a kano alalaw an. "
2TI,3,2,Ta o kataotao da o manakem da. O kapangamkam da so nizpi. O kapahama da so nakem da. O kapanraherahet da. O kapasala da do inyapwan da. Ji da narayan o nisidongan da sira no tao. Jyanoyong o nakenakem da ji Ama ta do to. 
2TI,3,3,Abo rana o pangarilawan da so tao. Abo o pangangasyan da so icyatatao da. Mananamwad sira. Masosozi sira. Mangangamo sira. Ikaoya da o apya vazay. 
2TI,3,4,Ipacinginangina da o icyatatao da. Ji da naknakma o apiya ahapan da so vazay da. O ahapen da am mapakazwazway sira. Maharahara pa o sarasaray da so makakaday a vazay da a kani Ama ta do to. 
2TI,3,5,"Ta sira rana am akmey manaralay sira am ji macipayok o vazay da, ta to da nazibwan o oyowyat na ni Ama ta do to. O akman rana sang a tao am ji mo macikasngeni sira an. "
2TI,3,6,"Ta amyan so mahakay a mangnanao no malas a ciring so jyahadpet so nakem a mavavakes a ipeyzavozavoz da so nakenakem da. Am ori o to da anwanoyngi jira, do keyyan na pa jira no raraten da no kakwa pa. "
2TI,3,7,Tana sira masangib o mavavakes a yamacinanao am da jyatenngi o yamanoyong a nanao na ni Ama ta do to. 
2TI,3,8,Akman si Yanayse a kani Yangpole a ji ngahap so apya nanao na ni Moyse am akman sang o vazay da no mangnanao no malas a tao. Ta yajyablis o pangtoktwan da. So ikabo na no katatenngan da a manoyong a nanao na ni Ama ta do to. 
2TI,3,9,So ikanoyong no vazay da abo so angangayan. Ta meytotwaw rana o karatan da do tangain no aro a tao akman si Yanayse a kani Yangpole.
2TI,3,10,Imo rana mo Timotay am mo na nyahap o nanao ko a kano icicirawat ko a kano ahapan ko so vazay do karawan a kano onowned ko ji Ama ta do to. Mo katenngan yaken a ji macimaza do vazay ko ji Ama ta do to a kano pangangarilawan ko so icyatatao ko. 
2TI,3,11,Mo katenngan o ko kato nazibwan no aro a alalaw ko do Antia kado Ikenyan a kado Disetela. Am kanisomidong na jyaken ni Yeso a komaro do akman sang a nipeyrarehtan da jyaken no tao. 
2TI,3,12,Mamimin o macilolo ji Yeso Kizisto a mapeyvazay so nanao ni Ama ta do to a peyrarehten da. 
2TI,3,13,Ta o meyraraten rana tao a kano mangnanao no malas a tao am meypeyparahet o vazay da. Ta alalasan da o tao am akman sang sira kalittan.
2TI,3,14,Am o mo nimahap rana yamanoyong a nanao am panekseken mo do onowned mo an. Ta mo katenngan sira o mo nipacinanawan an. 
2TI,3,15,Ta mo manakem no ka kanakan mo pa am katenngan mo rana o Seysyo a yamnanao jimo. So ikatopos mo a meyhanhan ni Yeso Kizisto a mapatazadang jimo do kapyapyan. 
2TI,3,16,"O Seysyo rana am mamimin a apo ji Ama ta do to. So ikanoyong na tey mowyat a inanao na so omanoyong jya tao, a iblis na so onowned no malas a tao, a ipaziman na so meyraraten a tao, a inanao na so tao a mangozay do apiya vazay na ni Ama ta do to. "
2TI,3,17,Ta ori o ikateneng ta a ikowyat ta a mapeyvazay so makakaday a vazay na ni Ama ta do to.
2TI,4,1,"Yako vavagan imo do tangain na ni Ama ta do to a kani Yeso Kizisto. Katenngan ta, ta no makwa am meygegcin si Yeso Kizisto a tomalamozong no vayo a karawan. Ta iya o mapeykapyapinpin so mavyay a kano nimawakwak rana tao. "
2TI,4,2,"Am ori o peylimwangan mo no ciriciring na ni Ama ta do to. Tana amizngen da, tana ji da ngamiznga am ji ka hayo so onowned a amvavaga jira kano mapait sira a omnanao sira. "
2TI,4,3,Ta yamyan so araraw na no ji da ngapi so manoyong a nanao a to ngonongonong do apyahen da no nakem a ji rana mingsan so amizngen da. 
2TI,4,4,So bengbengan da so cicilwan da ji ngamizing so manoyong a nanao a kamizing da so nipapo no tao a kavavatanen. 
2TI,4,5,Am imo rana am meypepzat ka do meykamadadayan a vazay mo. Ji mo a mamman o alalaw mo a meylimwang no Mapasaray a Ciriciring. Ta ori o ikowyat mo a mahap so vazay mo ji Ama ta do to.
2TI,4,6,Yaken rana am yako rana makeykai a mangay ji Ama ta do to. So ikanoyong ko rana a na ahapen ni Ama ta do to do teyngato. 
2TI,4,7,O vazay ko rana ji Ama ta do to a na nitoro jyaken am ko na nimamimin a nipateyka nipeyvazay. Akman so malalayo a tao a omtad rana malayo. So ko rana nimiminan so manoyong a nanao a nyahap. 
2TI,4,8,Am ori o na iyan no azaw ko apo ji Ama ta do to. Ta si mai rana o yamapeyyangangay a mapacici a Panirsirngen ta am itoro na rana jyaken. Am beken a yaken o torwan na nya. Ta itoro na ori do tao a amraralay nya kano somaray a amnanala sya a mai do teyrahem.
2TI,4,9,Makeykai ka mangay do jya. 
2TI,4,10,"Ta na nikarwan rana yaken ni Temase a mangay do Tesalonicya, do kapyapya na pa so masaod no karawan. Si Keleseke rana am nimangay do Cyalatay. Si Tito am nimangay do Taarmatiya. "
2TI,4,11,"So na ika si Locya no kararay ko. Am ori o mangay mo kalan si Make kapalolo mo sya yai do jya, ta mowyat a somidong jyaken do vazay ko. "
2TI,4,12,Si Ticiko rana am ko na nitovoy a yamangay do Ivoso. 
2TI,4,13,Si mai ka am yai mo o asa ka magorogod ko nyaryan ko do vahay da Kaarpo do Teloya a kahap mo pa so vakong ko. Ta yamyan do dang so yamakdeng a ko vilangan.
2TI,4,14,"O mapakapkapya so vahalang a meyngaran si Yadisanta am tey rako o nyalalawan na jyaken. Cyaha, ta ji ngyan so ipasingkad na sya ni Ama ta do to a. "
2TI,4,15,"Ko ipanci jimo, ta azimanen mo. Ta iya rana am na pacioyyan o ta ipangnanao a ciriciring na ni Ama ta do to."
2TI,4,16,No keypisa ko pa macirawarawa no kataotao ko am abwata o macikabong jyaken. Am inaoy no ji na peyyana do onowned na o raraten da ni Ama ta do to. 
2TI,4,17,Am si Ama ta do to o yamyan do katangked ko a somidong jyaken a manta nyaken so oyowyat ko a meylimwang no ciriciring na do beken a tao do Yotay a kavyay na pa jyaken no kavovo da jyaken a wakwaken. 
2TI,4,18,"So ikanoyong na ni Ama ta do to a mahap jyaken a komaro do kanginanawan ko do maciocioya jyaken a tao, mangay no si ahapen na rana yaken do teyngato. Inaoy no to meyyonong o kazwazway ta si Ama ta do to. Amin."
2TI,4,19,Ipanci mo ji Paycila kani Akwila kani Onaysevo a asa ka vahay do ko kapeyminaminasi nira. 
2TI,4,20,Si Ilato rana am yana meyvahay do Kedinto. Am si Teloveymo am yameyngen o kataotao na. So ko nivezedan sya do Midito. 
2TI,4,21,"Imo rana am makeykai ka mai do jya, do yana ipeypamyan rana, ta marekmeh rana. Yopolo a kani Poteng a kani Dino a kani Kelawtiya kano aro a akma tey kakteh do cinai o yameyminaminasi nimo."
2TI,4,22,Inaoy no macitovong jimo si Ama ta do to. Inaoy no itoro na o pangangarilawan na jinyo.
TIT,1,1,Yaken rana am si Pawlo ko a lamlamsoy na ni Ama ta do to a nipamnekan ni Yeso Kizisto a omlivolivon no ciriciring na. O na nipamnekan jyaken am yana tovoin yaken a mapait so onowned da no nipamnekan na tao ni Ama ta do to a omanoyong ji Yeso. So palolwan ko sira a kapakateneng da rana do nanao na no yatamo iraralay. 
TIT,1,2,O peypeypangayan na rana no nanao eya am ipakahap ta so to meyyonong a ikavyay no pahad ta. Manoyong o nipanci na a itoro na jyaten no kaji na pa mangamaogan so karawan. Ta si Ama ta do to rana am abo kalalasan na. 
TIT,1,3,So peylimwangan no akman sang sicyaikwaya. Ori ko pangozayan do ngaran na ni Ama ta do to a nitomovoy jyaken a yameylimwang no akman sang a nanao na. Ta iya rana am mapatazadang jyaten do teyngato.
TIT,1,4,"Ko ipeyteygami imo, mo Tito. Imo rana do ta raralayan ni Ama ta do to am ka manoyong a akma koy anak. Inaoy no si itoro na jimo ni Ama ta do to a kani Yeso Kizisto o pangangarilawan na kano ikapiya no onowned mo. Ta si Yeso Kizisto rana am mapatazadang jyaten do teyngato."
TIT,1,5,"Nivezed ko imo do Kedite a pongso no kakwa, ta pakavosen mo pa o ji ta pa nipakavos a vazay a kapamnek mo pa do peycyeylilyan na so tomalamozong no kyokay a tao, akman so mina ciring ko jimo no kakwa pa. "
TIT,1,6,O tomalamozong rana no kyokay am abwata o karatan na. Asa o kahanghangan na. O ananak na am mamimin sira omanoyong ji Yeso. Abwata o iraherahet da sira no tao a kamizing da so ciring no inyapwan da. 
TIT,1,7,Ta o manoyong a yamahap so vazay na ni Ama ta do to a yatomalamozong no kyokay am abo o karatan na. Ta iya rana am ji mapahama so nakem. Jyaoyaoyahen. Ji mapeyvazay so keyyop so saki. Ji mamakbak so tao. Ji mangamkam so nizpi no icyatatao na. 
TIT,1,8,"Isaray na o kapanaotao na so tao. Isaray na o kapanidong na so tao. Apzatan na o onowned na, kapiya na no icicirawat na. Akmey mazngang o onowned na a ji nala so nakenakem. "
TIT,1,9,Pangozayan na o manoyong a nanao a apo ji Ama ta do to. Ta ori o ipakananao na so amraralay ni Yeso a tao a kano mangalalas a ji manganwanoyong a tao.
TIT,1,10,Ta yaro o tao a yaji manganoyong a yamapeyzavozavoz so ciring da a omalalas do manoyong a nanao. Da ipanci o beken a tao do Yotay a amyongkad do kataotao. 
TIT,1,11,Ji mo mamyapyan sira o akman sang a tao a meyzezyak an. Ta sira rana am da naknakmen o da kapangamkam so nizpi do icyatatao da. So na ikaro rana no tao do peykavakavahayan na nipeykaraherahet no malas a nanao da.
TIT,1,12,"Amyan so nipanci no asa ka meynakem a tao do Kedite no kakwa. Maniring ori am, ""Sira mamimin o tao do Kedite a yamangalalas. So da ikatey manginanawa. Yatey malma sira. Da kakan so yada naknakmen."" "
TIT,1,13,"Yabwata o kalalasan na no ciring na. Am ori o ji mo anigi nira ioya. Ta ori o ikanoyong no nakenakem da ji Ama ta do to, "
TIT,1,14,a kaji da nganoyngan do yamalas a kavavatanen da no tao do Yotay a kano yokoyokod da no ji nganoyong do nanao na ni Ama ta do to. 
TIT,1,15,"Ta o ji meypinarek so onowned a tao am abo marahet jira kanekanen da. Am o meyraraten a ji manaralay a tao am abwata o asa ka vazay da apya, mangay do nakenakem da kano onowned da ji macipayok. "
TIT,1,16,"O akman rana sang a tao am o ciriciring da am akmey macyanoyong ji Ama ta do to. Am o aktokto da am ori o omalalas jya. So ikanoyong da pacioyyan na ni Ama ta do to, do kaji da ngahapan so nanao na. So ikabwata no apya vazay a peyvazain da."
TIT,2,1,Am imo rana am ji mo palasa o ipanvavaga mo so amraralay ni Yeso a tao an. Ta to mo mangozai o manoyong a nanao na ni Ama ta do to. 
TIT,2,2,"Vavagan mo sira o rarakeh a mahakay, ta apzatan da o onowned da an. Ji da pasala o nakenakem da ji Ama ta do to an. Ji sira hayo so nakenakem ji Ama ta do to. Ta naknakmen da o pangarilawan da so icyatatao da a kato da peykabobwan so alalaw da. "
TIT,2,3,Vavagan mo sira o rarakeh a mavakes a kapiya da so nakenakem. Ji sira manamwad. Ji da macikeyyani o saki. Ta naknakmen da o kapeycitacita da jira no malalavayo a mavavakes. 
TIT,2,4,Nanawen da sira o malalavayo a mavavakes a marilaw no kahanghangan da kano ananak da. 
TIT,2,5,Apzatan da o kataotao da a kateneng da meyvazay do kavavahay da apya so nakenakem a ji mapasobna do kahanghangan da. Ta ori o ji da rehrehci sya no tao so nanao na ni Ama ta do to.
TIT,2,6,"Akman sang, ta vavagan mo sira o malalavayo a mahakay a amzat do kataotao da. "
TIT,2,7,Imo rana am tana makakaday o vazay mo am ji ka rahet so icicirawat an. Ta manakem mo o kapeycitacita da jimo no tao. Makapiya ka so nakenakem a omnanao sira an. 
TIT,2,8,"Ji mo palasa o ciring mo. Ta ori o ji da namwaji jimo no tao. No si makman ka sang am ji sira todasnek rana o macioya jyaten a tao a ji makakala so karatan ta, do kabo no kalalasan ta."
TIT,2,9,"Nanawen mo sira o peylamlamsoin da tao, kownot da do ciriciring no peyvazayan da tao. Ji sira mapatongtonggalan, ta kowyat da meyvazay a ipasaray da so lawpan da. "
TIT,2,10,"Ji sira manakaw, ta ori o peyhanhanan da nira no mapeyvazay sira mahap so vazay na. No akman sang o makakaday a vazay a apiya am jyabo kaji da azwazwayan so nanao na ni Ama ta do to a mapatazadang jyaten do teyngato a."
TIT,2,11,Peyvazain ta o yamakakaday ang. Ta yarana mapengkad o pangangarilawan na ni Ama ta do to a mapatazadang jyaten a tao do karawan. 
TIT,2,12,O akman sang a pangangarilawan na ni Ama ta do to am ori o ipakateneng ta do kakaro ta do raten na ni Ama ta do to a vazay ta kano meykamadadayan a ikakza ta do karawan. So ipakateneng ta do kapzat ta do onowned ta a mapeypahagnat so nakenakem ta ji Ama ta do to. 
TIT,2,13,So ikanoyong ta mapananala so ipeygegcin na no Tao do to ta si Yeso Kizisto a kapacizanod ta somaray do azwazway na. Ta iya o mapatazadang jyaten do teyngato. 
TIT,2,14,"Na nipalit ni Yeso Kizisto no kataotao na o raraten ta. So ikaro ta rana do makakaday a ta pineyraratenan. So icyakma tamoy matnaw a ranom so onowned a omanod jya, mowyat a meyvazay so apya vazay."
TIT,2,15,Nanawen mo sira no yamakakaday a vazay. No myan so ivavaga mo jira kano oyaoyyan mo nira am manakem mo o yada kownot jimo a yamizngen so ciring. Ta ji mo akwan o kalavayo mo.
TIT,3,1,Pazimanen mo jira o kownot da do vazay no makayokod nira tao. Amizngen da o pipya vazay a ipanci da. 
TIT,3,2,"Vavagan mo sira ji manamwad so icyatatao da, kaji da macivaivaitan. Manganyanig sira so tao. Ji sira mapahama so nakem do icyatatao da. "
TIT,3,3,Yaten rana no kakwa pa am abwata o katatenngan ta a ji mangamizing a akmey mavozaw pa so aktokto a to mangozangozay do onowned ta a makza no meycyamadadayan do karawan. So ikanoyong ta amyan pa do peyraratenan ta kano panginanehtan ta kano pasikaokaoyyan ta. 
TIT,3,4,O ipakateneng ta do pangangarilawan na kano pangangasyan na ni Ama ta do to am 
TIT,3,5,"na patazadangen yaten do teyngato, do na karilaw nyaten. So ikabeken na omaing do apya icicirawat ta. O Seyzi na ni Ama ta do to am ori o nikaro ta do raraten ta. So icyakma tey nimalikey a avayo rana so aktokto. So iyan na rana jyaten no to meyyonong a ikavyay no pahad ta. "
TIT,3,6,Si Yeso Kizisto am nimawakwak no raraten ta. Am ori o ji na ingbeywani do Seyzi a itoro na jyaten ni Ama ta do to. 
TIT,3,7,"O pangangarilawan na ni Ama ta do to am ori o ikapya ta na so nakenakem jya, ta abwata rana o raraten ta do tangain na. So ikanoyong ta mapananala so kapakahap ta rana so to meyyonong a ikavyay no pahad ta. "
TIT,3,8,"So ikabo no kalalasan no ciriciring eya. Pakanakmen mo a ipanci jira oya an, a kowyat da no amraralay ni Ama ta do to a tao a meyvazay so apiya vazay. Ta o akman rana sya vazay am tey yapya a makasidong so tao. "
TIT,3,9,Am ji mo pasngena o kapacinekanekad da a macivaivait no iwawalam na ni Moyse a kano katatapilan nyo. Ta o akman rana sang am abo o peypeypangayan no akman sang. 
TIT,3,10,O yapwan no ipeygalagal a ipeyvwak da no sinjya a tao am ipidwa nyo sira pazimanen. No mirwa pa sira am to nyo na ngaroi sira. 
TIT,3,11,"Katenngan nyo an, ta o akman rana sang a tao am peymakarwan da o nanao na ni Ama ta do to. O yongkad no kalasan da am raraten da."
TIT,3,12,Ko naknakmen a tovoin si Atema no beken a si Ticiko a mangay jimo do dang. So ji mo meypahahai a mangay do Nikepodi a mapananala jyaken. Ta nipamnekan ko na o kato ko ngyanan do dang sicyamyan eya. 
TIT,3,13,Sidongen mo o mapacicici a tao a meyngaran si Sena kani Apolo a yaomavat do da kapangilili. So ikabo no kahamangan da palolwen. 
TIT,3,14,Ipanci mo do kakteh ta do cinai o kowyat da omhakakaw a amyaw no velek da a kasidong da so makasi a tao. Ji da nginara o to meyyowyaw a abwata so angangayan a tao.
TIT,3,15,"Da ipeyminaminasi imo no kararay ko do jya. Ipanci mo do akma tey kakteh do cinai a yamanaralay ni Yeso, ta namen ipeyminaminasi sira. Inaoy no si itoro na ni Ama ta do to o pangangarilawan na jinyo."
PHM,1,1,"Yaken rana am si Pawlo ko. Yako akmey nimanakaw a tao a yada aptengen do yako kahap so vazay na ni Yeso Kizisto. Yaken a kani Timotay am namen ipeyteygami imo a akma nameney kakteh do cinai, mo Veydimeng, "
PHM,1,2,a kano yameyneynozi do vahay nyo a akma tey kakteh do cinai. So namen peyteygamyan no kakteh ta si Aveyya kano kararay namen a si Asipo a yamowyat a yamahap so vazay na ni Ama ta do to. 
PHM,1,3,Inaoy no si itoro na jinyo ni Ama ta do to a kani Yeso Kizisto a Panirsirngen ta o pangangarilawan na kano ikapiya no onowned nyo.
PHM,1,4,Imo rana akma nameney kakteh do cinai mo Veydimeng am no ko ipeynozi imo am yako isaray imo ji Ama ta do to. 
PHM,1,5,Ta ko mamizing o pangasyan mo so akma tey kakteh do cinai a yamraralay ni Ama ta do to a kano nakenakem mo ji Yeso Kizisto a Panirsirngen ta. 
PHM,1,6,"Ko ipeynozi ji Ama ta do to o kapeyraporapong na jyaten do yata kakmey yasa a yamraralay ni Ama ta do to. So ipakateneng ta do makakaday a apya vazay a mamimin a apo ji Kizisto, do yata kapeyhanhan ni Kizisto a yasomidong jyaten. "
PHM,1,7,"O pangangarilawan mo, mo Veydimeng am yatey rako na nipasarayan jyaken, na nipaitan jyaken. So da ikamimin no akma tey kakteh do cinai a yasomaray nimo."
PHM,1,8,"Am ori an, no ko manoyong a akma moy kakteh do cinai do ta kapacikaop ji Kizisto am ji ko amwan nimo a pahanhanen a mahap so ciring ko. "
PHM,1,9,"Ko katenngan o katey rako no pangarilawan mo so tao. Am ko ji gacigaci imo a manidong so tao, ta yako apyapyahen pa o kapasyasi ko jimo do kapanadnad ko jimo. Ta yako rarakeh rana a yada masangib a aptengen, do ko kahap so vazay na ni Yeso Kizisto. "
PHM,1,10,"O yako kakdain jimo am ikarilaw mo si Onaysemo an. Ta iya rana am akma koy anak ji Kizisto do ko iyan rana do pamemtengan. So ko icyakmey ama na do raralayan ta ni Ama ta do to, ta amizngen na o ninanao ko sya a Ciriciring na ni Ama ta do to. "
PHM,1,11,No kakwa pa am abo o ilamnayan na jimo. Am sicyaikwaya am yana ilamnain rana imo a ka nyaken.
PHM,1,12,"Ko na peysinaolin jimo sicyaikwaya si Onaysemo a mangay jimo do dang, a ney kaglaw ko akmey minapodpod jyaken. "
PHM,1,13,"Ko kakdain o kato na ngyanan do katangked ko akmey kataotao mo a mapeyveyveken jyaken, do aptengan da jyaken a meylimwang no Mapasaray a Ciriciring. "
PHM,1,14,"So ko kakdayan jimo a to meynakem nya ikarilaw. Taosya kasalit mo a marilaw nya. Am no si ji mo amya am cyaha, to ko macipanadngi imo."
PHM,1,15,"Ala nakenakem na ni Ama ta do to o mina kakaro na jimo so alikey ni Onaysemo. Am cyaha, ta ji na rana ngaro imo a mangay no makwa. "
PHM,1,16,Iya rana sicyakwaya am beken a lamlamsoy an. Ta iya rana am akma tey kakteh do cinai. O akman rana sang a vazay jyaken am manoyong ori an. Kakwakwan ko a imanngo rana do akman jimo. Ta inyo rana am lamlamsoy na rana inyo ni Yeso a akmey meyketeh do cinai.
PHM,1,17,"Am ori an, no si anoyngan mo yaken a kagagan mo am akmey kataotao ko rana iya a taotawwen mo do vahay mo. "
PHM,1,18,No si myan so karatan na jimo a kano ji na pa nipaoli jimo a nizpi am to mo mimina padketen o ngaran ko. Ta torwan ko. 
PHM,1,19,"So to ko na padkeci sya do teygami ya. Cyaha, ta yaken o tomoro jya. O ko ipanci a paolin mo jyaken am tana ji ko mancyan jimo am to mo na tenngi do onowned mo. "
PHM,1,20,"Am ori o karilawan mo nyaken, mo Veydimeng, do ta kararalay ni Yeso Kizisto. So sidongan mo jyaken a pasarain so onowned."
PHM,1,21,Ko anoyngan imo a omamizing jyaken. Ori o ko vatvatkan do teygami ya. Ko katenngan o karo no vazay mo do pahanhanan jimo.
PHM,1,22,Ipeykala mo pa yaken so asa ka vahay a isanan ko dang. Inaoy si amizngen na o inozi nyo ni Ama ta do to. So ipacitovong ko jinyo do dang.
PHM,1,23,Na ipeyminaminasi inyo no kararay ko a si Ipava do pamemtengan a yada aptengen do yanamen kahap so vazay na ni Yeso Kizisto. 
PHM,1,24,Si Make a kani Aditako a kani Temase a kani Locya a kararay ko a mahap so vazay na ni Ama ta do to am sira mamimin a yameyminaminasi ninyo.
PHM,1,25,Inaoy si itoro na ni Yeso Kizisto a Panirsirngen ta o pangangarilawan na jinyo.
HEB,1,1,No kakwa pa am masangib si Ama ta do to a somapasapa so pazyazimanan na so ciriciring na do ineynapo ta. O ciriciring na rana am patwawen da no panoyonoywan na so ciring ni Ama ta do to. 
HEB,1,2,Am sicyaikwaya am o Anak na ni Ama ta do to o nimapatwaw so ciriciring na jyaten. Si Yeso o nimangamamaog so karawan no ciring na ni Ama ta do to. So nitorwan na ni Ama ta do to no makakaday do karawan eya a italamozong ni Yeso. 
HEB,1,3,Yatomwaw jya o azwazway ni Ama ta do to. Iya rana am akma ney kataotao ni Ama ta do to. Na kalopkopen no oyowyat no ciring na o makakaday do karawan. Nikawakwak na o raraten no tao a kangay na rana do teyngato amlisna do wanan ni Ama ta do to a meypanirsirngen.
HEB,1,4,Makarakarang pa o Anak ni Ama ta do to a kano tinsi. Yakman sang o ngaran na a na nitoro ni Ama ta do to do Anak na yamaharahara pa kano tinsi. 
HEB,1,5,"Abo asa ka tinsi a nipancyan na nya ni Ama ta do to so, ""Imo am Anak ko imo an. So peylimwangan ko nimo a mapeyyama jyaken sicyaraw eya."" Akman sang ta abo asa ka tinsi a pakacirngen na so, ""Ama na yaken. Iya am Anak ko."""
HEB,1,6,"Am tovoin na o veyvowen na Anak ni Ama ta do to do karawan am maniring si Ama ta do to am, ""Mamimin sira o tinsi a amraralay nya."""
HEB,1,7,O mina ciring ni Ama ta do to a omagaz do tinsi am pahanhanen na sira akman so pagpag a kano apoy so kamamagenan.
HEB,1,8,"Am pagazen na ni Ama ta do to o ciring na do Anak na am, ""Oyowyat mo a Tao do to a tomalamozong no tao do karawan am todangay do kaidan no karawan. Ta yaka ji mapeycyakaban so tao."
HEB,1,9,"O yapya vazay o mo ikakza. Mo ikaoya o malas a vazay. Am ori an, na ika yaken a Tao do to mo no yanimamnek jimo a yanimanta nimo so azwazway mo a kano sarasaray mo. So da ikabo no kararay mo a makahap jimo."""
HEB,1,10,"Maniring pa am, ""Mo Panirsirngen, imo niomamaog so karawan. Nyamaog mo o hanit no lima mo."
HEB,1,11,Amyan so kasaraw a ikabalinas da. Am imo am to ka meyyonong. So ikanoyong da akmey ayob a mararalaw.
HEB,1,12,"Akman so ayob o karawan a topin a kapalit mo rana so vayo. Am imo am ka jyablis a abo so pangavosan."""
HEB,1,13,"Ji na pa nipanci ni Ama ta do to do tinsi o, ""Amlisna ka do wanan ko, mangay no si balinasen ko sira o macioya jimo a tao."""
HEB,1,14,Ikongo o tinsi. Sira rana am na kalamsoyan sira ni Ama ta do to a somidong so yarana makahap so to meyyonong a ikavyay no pahad da tao.
HEB,2,1,"Am ori an, peyyanan ta so nimamizing ta a nanao na ni Ama ta do to do onowned ta. Ta ori o ji ta macisyai do manoyong a nanao na ni Ama ta do to. "
HEB,2,2,O nipeylimwang no tinsi do ineynapo ta a iwawalam na ni Ama ta do to am yamanoyong rana. Ta sira rana yaji ngahap so nanao eya am yarana nimeydedna jira o peyoyaoyyan na ni Ama ta do to. 
HEB,2,3,No yamanoyong o akman sang am no si to ta nazibwan si Ama ta do to a mapatazadang jyaten do teyngato am makongo ta tomayo no peyoyaoyyan na ni Ama ta do to. Ta nipeylimwang na rana jyaten ni Yeso a Panirsirngen ta o kavyay na jyaten ni Ama ta do to. So nipancyan da rana nya jyaten no nimakamizing sya tao. 
HEB,2,4,"Yakman sang, ta nioyatan na sira ni Ama ta do to a mapeyvazay so makakaday a yamapeyzokab a vazay a yongkad no kanoyong no ipangnanao da. So yana ikakman sang ni Ama ta do to a yamangozay do nakem na a yamvonong so teneteneng a kano oyowyat no Seyzi do omanoyong jya tao a isidong da so icyatatao da."
HEB,2,5,O yaomanam a yana amaogen a vayo a karawan ni Ama ta do to am beken a tinsi o nipamnekan na a tomalamozong nya. 
HEB,2,6,"Ta tao o nipamnekan na a tomalamozong nya, yakman so ciring a yadomket do Seysyo. Maniring am, ""Mo Ama do to, ikongo da peypeypangayan no tao do karawan a yamo kanakenakem sira. Ikongo yamo peyveyveknan sira."
HEB,2,7,"No kamaog mo sira am maveveveh pa sira kano tinsi. Am kanisomakop mo jira no azwazway mo, "
HEB,2,8,"a tomalamozong no makakaday do karawan."" O na ipanci do jya yakatalamozong no tao so makakaday am yamapengkad do jya o kabo no ji da nalamozongan no tao no makwa. Am ta jyacita sicyaikwaya o tao a yatomalamozong no meycyamadadayan. "
HEB,2,9,Am o akman sang a vazay am nimangononong rana do mina katazak na tao ni Yeso a yamaveveveh pa kano tinsi. Am jya nimeyyonownay. Na pangozain ni Yeso o pangangasyan ni Ama ta do to so tao do karawan a mawakwak no raraten ta. So nipantan na nya ni Ama ta do to so azwazway na. 
HEB,2,10,O alalaw na ni Yeso Kizisto am ori o na nipazanodan jyaten akma ney anak ni Ama ta do to a macikasaray do azwazway na. Ta si Ama ta do to rana a nimangamaog so karawan a tomketken do karawan am yatey manoyong o vazay na. Ta si Yeso Kizisto o meypalanginan nyaten a mangay ji Ama ta do to. 
HEB,2,11,Na nivonas o raraten no tao do karawan. So yada rana ipacingay ji Kizisto a mapeyyama si Ama ta do to no yarana nimavonas so raraten a tao. Am ori o na rana ji macimasneki nira ni Yeso a akma ney kakteh do cinai. 
HEB,2,12,"Maniring am, ""Mo Ama do to, ipeylimwang ko do akma koy kakteh o ngaran mo. Anooden ko imo do tangain no aro a tao."""
HEB,2,13,"Maniring pa am, ""Ipeyhanhan ko si Ama ta do to."" Maniring pa am, ""Cita pala yamen a yamalovot do jya kano yana nitoro jyaken a yaomanod jyaken a tao."""
HEB,2,14,Yaten rana akma ney anak ni Ama ta do to am tao ta do karawan. So nicyakman na jyaten ni Yeso a yamyan so kataotao. Am mawakwak rana o kataotao na ni Yeso am haragen na o oyowyat ni Satan a omwakwak so tao. 
HEB,2,15,O jyojika na ni Yeso Kizisto am isidong na so manyahey no kawakwak da do karawan a tao a kabo na rana no ikanyahey da do ikamavyay da pa. 
HEB,2,16,Na ji nidonga o tinsi. Ta na sidongen yaten a sivosivovoong ni Apolahan. 
HEB,2,17,"O peypeypangayan no kapeyngongyod na tao ni Yeso Kizisto am amyan rana so peyneynaran na sya do alalaw no tao do karawan a kapakateneng na rana do ahahapan na sya a marilaw nyaten a mapasyasi nyaten ji Ama ta do to, do ka iya na no ney manhama na mapatanatanang nyaten so nakem ta ji Ama ta do to. Am ori o ikanoyong ta na nivonas na rana ni Ama ta do to so raraten. "
HEB,2,18,"Ikongo do nimapeyneynara na rana o alalaw na kano littan na jya ni Satan, am ori o na ikanoyong a makasidong so littan ni Satan a tao."
HEB,3,1,Inyo rana akma koy kakteh do cinai a yana rana nipamnekan ni Ama ta do to a omanop jya am naknakmen nyo si Yeso a yana nitovoy ni Ama ta do to do teyrahem. Iya rana am ney manhama na mapatanatanang so nakem ta ji Ama ta do to a yata pangozayan a yamraralay ni Ama ta do to. 
HEB,3,2,"Si Yeso rana am na ji pasalai si Ama ta do to a yanimamnek jya, akman si Moyse a ji mapasala do vazay ni Ama ta do to a tomalamozong no amraralay ni Ama ta do to a tao. "
HEB,3,3,O tao rana mapatnek so vahay am arakorako pa o kazwayan na kano vahay na. Akman sang ta arakorako pa o kazwayan ni Yeso a kani Moyse. 
HEB,3,4,Yamamimin o vahay a yanyamaog no lima no tao. Am si Ama ta do to am nimangamaog so makakaday. 
HEB,3,5,Ji mapasalasala si Moyse a lamlamsoy ni Ama ta do to do vazay na. So ikanoyong na no ciring na ni Moyse a meylimwang no meypanam pa ciring na ni Ama ta do to. 
HEB,3,6,Akman sang si Yeso Kizisto a ji mapasala do vazay ni Ama ta do to a tomalamozong no amraralay ni Ama ta do to a tao. Am iya am Anak na ni Ama ta do to. No ji ta hayo a meyhanhan nya a omapanala so nakem na jyaten no makwa am manoyong ta macikaop ji Ama ta do to.
HEB,3,7,"Am ori o peycirngan na sya no Seyzi. Maniring am, ""No si mamizing nyo o ciring na jinyo ni Ama ta do to sicyaraw eya am, "
HEB,3,8,taosya o keynara nyo so ineynapo nyo a to nazibo no ciring na ni Ama ta do to a mapasobna jya a niomileylamdam sya do kabwan no nihakawan no tao.
HEB,3,9,"Maniring si Ama ta do to am, Tana yarana makasikapat (40) so awawan o ineynapo nyo a yanimakacita so vazay ko am alalasan da pa yaken a askadan do yanan da."
HEB,3,10,"Am ori o nioyyan ko no tao no kanang. Maniring ko rana am, 'Da pasobnan yaken a ji ngamiznga so ciring.'"
HEB,3,11,"To ko na mancyan o kapeyoyaoya ko a kaji da makaransan do ipanci ko a pamahamahan da."""
HEB,3,12,Inyo rana akma koy kakteh do cinai am meypepzat kamo an. Ta kalittan o onowned no tatasa jinyo a meyparai do to meyyonong a Tao do to ta a ji manganoyong. 
HEB,3,13,Mangday kamo do araraw a amvavaga do kadwan jinyo do yanyo ikavyay pa ya. Ta kalittan o tatasa jinyo a to nazibo ni Ama ta do to. 
HEB,3,14,No ji ta haha so nakem ji Ama ta do to am manoyong ta macizanod ji Kizisto a mahap so vazay na. 
HEB,3,15,"Ta maniring do Seysyo am, ""No si mamizing nyo o ciring na jinyo ni Ama ta do to sicyaraw eya am taosya o keynara nyo so ineynapo nyo a to nazibo nya a ji ngamizing si Ama ta do to."""
HEB,3,16,Sino sira o mapasobna a tao. O nyagag ni Moyse a tao saon apo do Ayci am. 
HEB,3,17,"Sino sira o nioya ni Ama ta do to a makasikapat (40) so awawan. Sira saon o nimawakwak do kabwan no nihakawan no tao am, do kanimeyraraten da. "
HEB,3,18,Am sino sira o mina to na rana mamneki ni Ama ta do to a ji zagpit do pamahamahan da. O jya nimangamizing a tao saon am. 
HEB,3,19,"Tamo katenngan o kaji da nimakatokodan so pamahamahan da a angayan na jira ni Ama ta do to, do kaji da manganoyngan."
HEB,4,1,Am ori o naknakman nyo so kato nyo ngotokotan so nakem a omanoyong ji Ama ta do to. Ta no si ji kamo manganoyong am ji kamo macikaop ji Ama ta do to. 
HEB,4,2,Tamo akman so ineynapo ta ang a yarana nimakamizing so Mapasaray a Ciriciring na ni Ama ta do to. Am da ji meypapyan o da nimamizing a nanao na ni Ama ta do to. Ta da ji nganoyngi. 
HEB,4,3,"Yaten rana yamanganoyong a tao am manoyong o kapacikaop ta na ji Ama ta do to. Ta maniring si Ama ta do to am, ""To ko na mancyan o kapeyoyaoya ko a kaji da makaransan do ipanci ko a pamahamahan da."" Tana nimeycicinda no kakwa o keyyan no pamahamahan da no kakavos no karawan a nyamaog na ni Ama ta do to am ji da tokod o pamahamahan ang, ta ji da nganoyngi. "
HEB,4,4,"Amyan do Seysyo so asa ka vakong a yanan no makalavat so ikapito na araw. O domket dang am, ""Nimeyvazay si Ama ta do to do kanem a araw a kapamahamaha na do ikapito na araw."""
HEB,4,5,"Maniring pa am, ""To sira angay do kaidan no karawan o ji ko payaknengi sira."""
HEB,4,6,Sira rana nimanmanma makamizing so Mapasaray a Ciriciring na ni Ama ta do to am ji da nimatokod o pamahamahan da. Ta ji da nyamizing si Ama ta do to. Am o tao rana a omanoyong ji Ama ta do to am macikaop sira ji Ama ta do to. 
HEB,4,7,"Na rana vahangsowen do jya o na kapamnek ni Ama ta do to so kasaraw a yaipanci a ""sicyaraw eya."" Mownay am toywen na ni Tawey o ciring ni Ama ta do to. So na idket rana do Seysyo. Maniring am, ""No si mamizing nyo sicyaraw eya o ciring na ni Ama ta do to am ji nyo a oyyan."""
HEB,4,8,No si manoyong si Jyesoya a nimangay no aro a tao a mamahamaha do nipanci ni Ama ta do to a pamahamahan da am jyabo o kapakalavat na pa so kasaraw a ipakahap ta so nakem na jyaten ni Ama ta do to a. 
HEB,4,9,So na ikanoyong ni Ama ta do to a yanimangata so kasaraw a yana itaziman do yamonganay jya tao. 
HEB,4,10,"Ta o tao rana a macikaop ji Ama ta do to am mahap da rana o keylamnayan da kano ikapiya no onowned da, do kapeyhanhan da ni Ama ta do to a macikaop rana jira. "
HEB,4,11,Am ori o ikowyowyat ta pa a omonot do ciriciring na ni Ama ta do to. Ta ori o ipacikaop ta ji Ama ta do to. Sino ka paro a ominara so ji nganoyong do ciriciring na ni Ama ta do to a tao a yatey marahet so vazay.
HEB,4,12,O Ciriciring na ni Ama ta do to am tey rako o oyowyat na. So ikowyowyat na pa kano matarem a takzes a to makatjip so asisi a kano totowang. So ikakman na sang so kowyowyat no Ciriciring na ni Ama ta do to a makateneng do onowned a nakenakem no tao. 
HEB,4,13,Abo o makatayo do tangain ni Ama ta do to. O yamakakaday do karawan a nyamaog na am yabo na jyacita so vazay. So ikamimin ta katenngan na so onowned do tangain ni Ama ta do to.
HEB,4,14,Am ori o pangozayan ta do nakem ta yamraralay ni Ama ta do to. Ta yata ipeyhanhan si Yeso a ney manhama na mapatanatanang nyaten so nakem ta ji Ama ta do to. Iya rana am Anak ni Ama ta do to a yarana myan do tangain ni Ama ta do to. 
HEB,4,15,Si Yeso Kizisto am panoyngen na yaten a tao do karawan a ji makanet so nakenakem. Ta iya rana am nimasapa na o makakaday a ilita na jya ni Satan. Am jya nikalittan. Iya am abo o raraten na. 
HEB,4,16,"Am ori an, ji tamo a mogawi a omasngen do tangain ni Ama ta do to a omahap so itoro na jyaten a pangangasyan na kano pangangarilawan na a isidong ta so kataotao ta no makasazi ta so alalaw ta."
HEB,5,1,"O nipamnekan da no tao do Yotay a panirsirngen no mapatanatanang so nakem da si Ama ta do to am mapasyasi nira ji Ama ta do to, a mapatanang nira so makakaday a sarayan da ni Ama ta do to, kapatanang na so rala no kagling a kano baka a ivonas na so raraten da. "
HEB,5,2,"Amyan so karatan na no mapatanatanang so nakem da tao, ta meyyangay sira tao. Am ori o kanigan na no amyan so kalasan a tao a mapasyasi nira ji Ama ta do to. "
HEB,5,3,Ori o pazanodan na so kataotao na ipasyasi ji Ama ta do to a ivonas na so raraten da. 
HEB,5,4,"Abo o tao a mapasolib so kataotao na do panirsirngen no mapatanatanang so nakem da si Ama ta do to. Ta o nitenngan ni Ama ta do to o mangay do dang, akman so tao a meyngaran so Yalon. "
HEB,5,5,"Yakman sang si Kizisto a yaji nimamnek do kataotao na a panirsirngen no mapatanatanang so nakem ta si Ama ta do to, ta nakenakem na ni Ama ta do to a nimamnek jya. Ta maniring si Ama ta do to jya am, ""Imo am Anak ko imo an. So peylimwangan ko nimo a mapeyyama jyaken sicyaraw eya."""
HEB,5,6,"Maniring pa am, ""Imo rana am akman ka si Mocisete a mapatanatanang so nakem no tao a mapasyasi nira jyaken a mangay do kaidan no karawan."""
HEB,5,7,"No keyyan na pa ni Yeso do karawan am nimlolos a mapasyasi ji Ama ta do to a mapatastas sya do kawakwakan na. So niiteng no kaoo na mapasyasi ji Ama ta do to. Ikongo do nipehbo na o kataotao na, am ori o nyamizngan na sya ni Ama ta do to so ciring na. "
HEB,5,8,Tana Anak na ni Ama ta do to am nimasazi na o alalaw a ipeypahagnat na so nakem na a omonot ji Ama ta do to. 
HEB,5,9,"Komavos o vazay na ni Yeso am tombod rana jya o to meyyonong a ikavyay no pahad da no yaomonot jya tao, "
HEB,5,10,"a kapamnek na ji Yeso ni Ama ta do to a ney manhama na a mapatanatanang nyaten so nakem ta ji Ama ta do to a mangay do kaidan no karawan, akman si Mocisete."
HEB,5,11,O akman rana sang a vazay am yaro pa dang o ciring ko a yamakekdeng am nyo kaji makazazaban a tao. 
HEB,5,12,No kamo mowyat a yamacinanao am kamo na mangnanao. Am asyosyo kamo eya a yada pananawen no tao no yatodalapit a ciring na ni Ama ta do to. So nyo icyakmey metdeh a yapa somoso. 
HEB,5,13,O somoso a tao am ji pa makaveyvow. So ji na makatenngi do apya kano marahet. 
HEB,5,14,"O asa ka ciring dang am o makaveyvow o koman so cinvevekeh, ta mapeyneynara da rana. Akman so sang o makaveyvow a tao a makateneng do apya kano marahet."
HEB,6,1,"Yaten rana am meypahagnat tamo rana so nakem ji Ama ta do to. Taosya o kato ta oliolyan sya amizngen so ta na katenngan a nanao ni Ama ta do to do kapamlis a manganoyong, "
HEB,6,2,a kano nanao na jyaten do manaktak a kano panlanlagan da nyaten no tao a mapaopta so lima da jyaten a kano nanao a omaing do mirwa mavyay a kano nanao na omaing do peykapyapinpinan na so tao ni Ama ta do to. Ta o akman rana sang am yatey masangib rana ori a yata mamizing. 
HEB,6,3,"Am ori an, ipeypahagnat tamo a macinanao do makdeng a nanao ni Ama ta do to. Ta ori o isaray na ni Ama ta do to."
HEB,6,4,"Ta o yamlikod do nanao ni Ama ta do to a tao am makongo sira ori a mamlis, do katenngan da rana si Ama ta do to, a nimakahap rana so karilawan na nira ni Ama ta do to, a yanan rana no Seyzi. "
HEB,6,5,Sira rana am mapeyneynara da rana o katey yapya na no ciriciring na ni Ama ta do to. So da ipakateneng do mapeyzokab a oyowyat ni Ama ta do to. 
HEB,6,6,Sira rana ya a to ngaro do manoyong a nanao ni Ama ta do to am abo rana o tao a makapeysinaoli so nakenakem da. Ta sira rana am akmey to da oliya o Anak ni Ama ta do to a padketen do jyojika a peyleylaken do tangain no tao.
HEB,6,7,No masangib a kacimoyan o nihakawan am isaod na. O akman rana sang am tey yapya do mata no mapeynihakawan sya. Am ori rana am si Ama ta do to o mapasaod sya. 
HEB,6,8,Am no maday a tamek omlida do nihakawan am to rana wagwaga o akman sang. O akman sang a tao am balinasen na ni Ama ta do to.
HEB,6,9,Am inyo rana manga keypong am tana akman sang o ciring ko am yako anoyngan o kapyapya na pa no mahap nyo a patazadangen na ni Ama ta do to do teyngato. 
HEB,6,10,Ji mapeycyakaban si Ama ta do to. So na ji makahamangi do pangangarilawan nyo a kano vazay nyo. Ori rana am vazay nyo do karwan no sinjya a yajimtad a yasomidong sira. 
HEB,6,11,O ney makdeng na yako kakzeben jinyo am mamimin kamo a jyablis so kakdekdeng so nakem a mangay no makwa. Ta ori o ipangononong no makakaday a kakdain nyo no nakem a itoro na jinyo ni Ama ta do to. 
HEB,6,12,Namen ji mamyapyan inyo a malma so onowned. Inarahen nyo sira o yaji macizizikna a yaomanoyong ji Ama ta do to a tao. Ta ori o ipakahap nyo so makakaday a nakem na jinyo ni Ama ta do to.
HEB,6,13,"Nipanci na ni Ama ta do to ji Apolahan o keyyan no nakem na jya. Am to na mangozai o ngaran na a manci no keyyan no nakem na ji Apolahan, do kabo no makahad si Ama ta do to do karawan. "
HEB,6,14,"Maniring am, ""Pangononongan ko o aryarilaw ko jimo a mapasaod so sivosivovoong mo."""
HEB,6,15,Ji na macimangsahi ni Apolahan a pananalahen. Makarahan am mahap na rana o nakem na sya ni Ama ta do to.
HEB,6,16,O tao rana do karawan am no amyan so makdeng a ciring da am manara sira so meynakem a tao a omamizing so ciring da a omagaz do ikazyak da a izavat da so masalit a vazay. 
HEB,6,17,"Mina to na rana mancyan ni Ama ta do to o kaji na ablisan no nakenakem na sira so tao a omamoon so mina ciring na jira. Am ori o nyaitan na do ciring na ni Ama ta do to akma ney yongkad. O nipasongsong na ciring am ngaran na ni Ama ta do to, "
HEB,6,18,a ipadnadna na so nakem ta a yameyhanhan nya. Ta iya rana am jyabliblis o ahahapan na sya. 
HEB,6,19,"Yamyan rana jyaten so yata ipeyhanhan. So icyakma ney nitkehnan a lalitan no pahad ta, yarana jyagonagonay a meypangay nyaten do tangain na ni Ama ta do to. "
HEB,6,20,"Si Yeso am yarana nimanmanma a nimangay do tangain ni Ama ta do to a mapasyasi nyaten. So ikanoyong na ney manhama na mapatanatanang nyaten so nakem ta ji Ama ta do to a mangay do kaidan no karawan, akman si Mocisete."
HEB,7,1,O meyngaran so Mocisete am panirsirngen da no Saleng. Iya ori am panirsirngen da no mapatanatanang nira so nakem da ji Ama ta do to. Teyka na sira balinasen ni Apolahan o apat a ka panirsirngen am meysinaoli rana. Meyratateng am rapongen na no meyngaran so Mocisete a kapanlanlag na nya. 
HEB,7,2,"O ineynahap ni Apolahan a apzapzatan no kapeyyarap da am pasinahen na o asa vovonongan a itoro ji Mocisete. O peypeypangayan no ngaran ni Mocisete am ""Ji mapeycyakaban so tao a panirsirngen"". Ikongo do panirsirngen da no Saleng, am ori o pancyan da no ngaran na a ""Ikapiya no onowned no tao a panirsirngen"". "
HEB,7,3,Si Mocisete rana am abo do vakong o domket a ngaran no ama na kano ina na. So icyakman da sang no iteytetngehan da. So ji da nimapadkeci so araraw no cinatazak na kano cinawakwak na. So icyakma dey meyyangay a kano Anak ni Ama ta do to a mapatanatanang so nakem a mangay do kaidan no karawan.
HEB,7,4,Naknakmen nyo pala. Jyabo na kajyahamahaman pa ni Mocisete do kanimapasina na no ineynapo ta si Apolahan so ineynahap na so asa vovonongan ji Mocisete. 
HEB,7,5,O apwapo da ni Diwey a mapatanatanang so nakem da si Ama ta do to am tana meyyangangay sira kano Isedi a tao a sivosivovoong ni Apolahan am to da mangozai o iwawalam a komakaday so Isedi a tao pangapan so asa vovonongan a kanen da a illam da sira. 
HEB,7,6,Am tana ji macitetngehan si Mocisete ji Diwey am macivonong do ineynahap ni Apolahan so asa vovonongan a kapanlanlag na ni Mocisete si Apolahan a omamoon so mina ciring na jya ni Ama ta do to. 
HEB,7,7,O manlanlag no tao am makarakarang pa sira ori a kano ipanlanlag da tao. So ji na alasi no akman sang a ciring. 
HEB,7,8,"O mapatanatanang so nakem da si Ama ta do to am mangap sira do tao so asa vovonongan a illam da sira. Am mawakwak pa sira ang. Am si Mocisete am tana nimangap so asa vovonongan am akmey todavyay, do kaji da nimvatvatkan do Seysyo so araraw no cinatazak na kano cinawakwak na. "
HEB,7,9,"Am ori an, mapasina si Apolahan so asa vovonongan am akmey to macizanod si Diwey a manta ni Mocisete so asa vovonongan. "
HEB,7,10,Am no kangay na amrapong si Apolahan ni Mocisete am ji pa nimalikey si Diwey. Am macitetngehan ji Apolahan.
HEB,7,11,"O iwawalam no Isedi a tao am nimakalapo no kakwa o kapangozay da do iwawalam ni Diwey a mapatanang so nakem da ji Ama ta do to. No makanet rana ori a ipakasalap ta do teyngato am ikongo tovoyan na pa ni Ama ta do to si Yeso Kizisto a mapatanatanang nyaten so nakem ta ji Ama ta do to akman si Mocisete, a iblis na so adan a iwawalam ni Yalon."
HEB,7,12,Tovoin na ni Ama ta do to si Kizisto am mablis rana o iwawalam no mapatanatanang so nakem no kakwa. 
HEB,7,13-14,Ta si Yeso a Panirsirngen ta am yaji monganay do iteytetngehan ni Diwey. Ta macitetngehan da Yoda. Sira rana am abo pa jira o nimangay do mapatanang so nakem no tao ji Ama ta do to. Ta no kapakalavat ni Moyse so mapatanatanang so nakem si Ama ta do to am ji na nimalavat o itetngehan da Yoda.
HEB,7,15-16,Yarana mapengkad sicyaikwaya o na kaniomablis rana ni Ama ta do to so iwawalam ni Moyse. Ta si Yeso rana o yavayo a mapatanatanang nyaten so nakem ta ji Ama ta do to yakman si Mocisete. Ta beken a na pangozayan o iwawalam no tao. Ta na pangozayan o na kato meyyonongan a mavyay a Tao do to. 
HEB,7,17,"Ta maniring do Seysyo am, ""Imo rana am mapatanatanang ka so nakem no tao a mapasyasi nira jyaken a mangay do kaidan no karawan, akman si Mocisete."""
HEB,7,18,"So na rana ikablis no adan a iwawalam ni Moyse, ta yabo oyowyat na mapatazadang jyaten do teyngato. "
HEB,7,19,"Am cyaha, ta yarana myan so yapyapya pa hanhan ta a mapanop jyaten ji Ama ta do do. Iya rana am si Yeso Kizisto."
HEB,7,20,Amyan so apyapya pa nyahahapan na sya ni Ama ta do to. Ta no kapamnek na ji Yeso a mapatanatanang so nakem am amyan so makdeng a ciring na. Ta no kapamnek da no tao do sivosivovoong ni Diwey a mapatanatanang so nakem am abo o makdeng a ciring na jira ni Ama ta do to. 
HEB,7,21,"Am si Yeso am amyan so ciring na sya ni Ama ta do to. Maniring am, ""Ji ko na ablisi o nakenakem ko a mamnek jimo a mapatanatanang so nakem no tao a mapasyasi nira jyaken a mangay do kaidan no karawan."""
HEB,7,22,So ikanoyong na ni Yeso Kizisto a yongkad ni Ama ta do to a mangononong do vayo a pangozayan a ciring na jyaten. So ikapyapya na pa no vayo a pangozayan a ciring na ni Ama ta do to a kano adan a ciring na a nitaid na ji Moyse.
HEB,7,23,O asa pa ko ipanci am o nipanlanlag da mapatanatanang so nakem no tao no kakwa am aro sira mapalipalit. Ta no mawakwak sira am todakteb rana o vazay da. 
HEB,7,24,Am si Yeso rana am yato meyyonong a yamavyay. So yana ikabo no tao a makamoon so vazay na. 
HEB,7,25,"Am ori o yana ikanoyong a yamakasidong so yaomanop ji Ama ta do to a tao, do yana kato meyyonongan a mavyay a yamapasyasi nyaten ji Ama ta do to."
HEB,7,26,So yana ikanoyong ni Yeso a ney manokdwan na a ta ipeyhanhan a mapatanatanang nyaten so nakem ta ji Ama ta do to. Ta yabo na karatan a yabo so raraten. Iya rana am na nipapinpin ni Ama ta do to do yameyraraten a tao. So ikanoyong na rana ney mazway na do teyrahem a kado teyngato. 
HEB,7,27,"Iya am yamacitarek a kano aro a panipanirsirngen no mapatanatanang so nakem, do yana kaji mangdayan so araraw a yamapatanang so nakem da a ivonas so raraten da no tao. Iya rana am ipisa mapatanang so nakem na kato na rana ngavosan. O na nipatanang am kataotao na. "
HEB,7,28,O nipamnekan no iwawalam ni Moyse a mapatanatanang so nakem am tao sira. So iyan no karatan da. Am o nipamnekan ni Ama ta do to a mapatanatanang so nakem am Anak na. So ikabo no karatan na. So to na meyyonongi a makasidong so tao no vazay na mangay do kaidan no karawan.
HEB,8,1,O yamakdeng a yata malavat am yamyan so ney manhama na mapatanatanang nyaten so nakem ta si Ama ta do to. Iya rana am si Yeso a yamhezsad do wanan na ni Ama ta do to do teyngato. 
HEB,8,2,"Iya rana am yamyan do yamanoyong a raralayan ni Ama ta do to do teyngato a mapasyasi nyaten ji Ama ta do to. Am o yana yanan am beken a nyamaog no tao, ta nyamaog ni Ama ta do to. "
HEB,8,3,"O vazay da no panipanirsirngen no mapatanatanang so nakem ji Ama ta do to no kakwa am patanangen da o nakem da a sarayan da ni Ama ta do to, a kapatanang da so rala no kagling a kano baka a ivonas da so raraten da. So icyakman na sang ni Yeso a mapatanang ji Ama ta do to. "
HEB,8,4,"No yamyan pa si Yeso do teyrahem am ji na peyvazaya o kapatanatanang na so nakem no tao ji Ama ta do to, ta amyan rana so mapeyvazay sya a mangozay do iwawalam no tao do Yotay. "
HEB,8,5,"O vazay na no mapatanatanang so nakem no tao ji Ama ta do to do teyrahem am akmey avwavong no meyngongyod a vazay do teyngato. Ta ninara da o vazay do panaralayan do teyngato. O ipakateneng ta do akman sang am yamyan do Seysyo o nipanci na ni Ama ta do to ji Moyse no kapangamaog na so raralayan da ni Ama ta do to. Maniring jya si Ama ta do to am, ""Naknakmen mo an. Ta to mo peynara o panaralayan a nipacita ko jimo do tokon so kamamaogan a paringen."""
HEB,8,6,Am o vazay na ni Yeso a mapatanatanang so nakem ta ji Ama ta do to am maharahara pa kano vazay da no mapatanatanang so nakem no tao do teyrahem. Ta si Yeso rana am nipanop na yaten no vayo a pangozayan a ciring na ni Ama ta do to. O vayo a pangozayan a ciring na ni Ama ta do to am omaing do mina ciring na ni Ama ta do to so omanoyong jya tao. So ikapyapya na pa no nang a kano adan a pangozayan a ciring.
HEB,8,7,No abo karatan no manmanma a pangozayan a ciring am tana abo o ikadwa no pangozayan a ciring am makanet rana. 
HEB,8,8,"Am ioya na ni Ama ta do to o Isedi a tao. Maniring am, ""Yarana makeykai o araraw no patnekan ko no Isedi a tao a kano Yoda tao so vayo a pangozayan a ciring."
HEB,8,9,"O vayo a pangozayan da ciring am ji meyyangay a kano adan a nipangozayan da a ciring no ineynapo da no kakwa. Ta no kanang am nikalay ko o lima da a nyagag do Ayci. Am da ji mangononongi o nitoro ko jira a pangozayan da a ciring. Am ori o nipancyan ko no, 'Ji ko na peyvazaya sira.'"
HEB,8,10,"Maniring pa jira si Ama ta do to am, 'Ipatnek ko sira o Isedi a tao so pangozayan da a ciring no makwa. Peydednahen ko o iwawalam ko do oo da kapangay ko sya do onowned da. Abneken da yaken a Tao do to da. Abneken ko sira akma koy anak."
HEB,8,11,Abo jira o manci nya do icyatatao da kano akma dey kakteh do cinai so kapanaralay da makateneng jyaken. Ta sira rana am tana kanakan a tana rarakeh am yatodamimin sira yamakateneng jyaken.
HEB,8,12,"Vonasen ko o raraten da. Ji ko na naknakma o karatan da.'"""
HEB,8,13,"Yarana nimangamaog si Ama ta do to so vayo a pangozayan a ciring a nyalit na do adan a pangozayan a ciring. So to na rana tastasi no adan a pangozayan a ciring, ta abo rana o oyowyat na."
HEB,9,1,O manmanma a pangozayan a ciring na ni Ama ta do to am domket dang o katwatontonan no raralayan da ni Ama ta do to a kano nipatnek da no tao a vahay a raralayan da nya. 
HEB,9,2,"So nitnek na rana no akmey sarwap a ananaten da vahay a panaralayan. O manma aspangan do sahad na am ipanci da Meynakem a vahay, yanan no peyzeyzampwan a kano akakanan a kano nipatanang da ji Ama ta do to a pang. "
HEB,9,3,O peyyawwan no manma aspangan a kano katangked na vahay am milakayob o nipeyhawa da sya. O peyyawwan da sya no milakayob am Ney manokdwan na vahay. 
HEB,9,4,Amyan dang so asleban da so mahangno a haneng. O panlenleban am ovay o akma ney kolit. O amyan pa dang am meykavahayan so ovay a kavangan. O makonokon do dang am tagaw a ovay a yanan no mana kano nitomyok a sisikod ni Yalon a kano vato a adketan no nanao na ni Ama ta do to a nitaid na ji Moyse. 
HEB,9,5,O teyngato no kavangan am amyan dang so akmey tinsi a nyamaog no ovay a ngaranan da keloping. O peypeypangayan no nang am peydednan ni Ama ta do to. O panid no keloping ori am mavezay a ombonbon do pangapangayan da so rala no kagling a kano baka a ivonas so raraten no tao. O makakaday rana vazay am ji to mimin a ipanci sicyaikwaya.
HEB,9,6,O katwatontonan no makakaday a vazay am mangday sira so araw o mapatanatanang so nakem a mangay do sahad no manma aspangan na vahay a mapatanang so nakem da ji Ama ta do to. 
HEB,9,7,Am o Panirsirngen no mapatanatanang so nakem am no somdep do katangked na vahay am abo ikararwa na. Ipisa do kasa kawan a somdep. No somdep am mangap so rala no kagling a kano baka a patanangen na a ivonas na so monganay jya raraten na kano ji da ningongyod a raraten da no macikeylyan a tao. 
HEB,9,8,O katwatontonan no raralayan ni Ama ta do to am Seyzi o mapananao nya. Ta no jyabalinas o akman so sang a adan a raralayan ni Ama ta do to am masalit o kato ngonongonongan jya no tao so kangay do tangain ni Ama ta do to. 
HEB,9,9,O peypeypangayan no yanimalavat ta makakaday a vazay ori am ipakateneng ta do kaji na makanetan no patanangen da kagling a kano baka ji Ama ta do to a ivonas so raraten no tao. 
HEB,9,10,Ta do ji na pa nimapatwawi ni Ama ta do to so apyapya pa kano adan a pangozayan a ciring am mamimin pa ori a omagaz do icicirawat a kano isovo a kanen.
HEB,9,11,Am yarana nimakaranes si Kizisto a ney manhama na yamapanop jyaten ji Ama ta do to a yamai no vayo a pangozayan a ciring na ni Ama ta do to. So na ikapyapya pa kano adan a pangozayan a ciring. So yana rana iyan do teyngato ni Yeso. Ta apyapya ori a kano nyamaog no tao do teyrahem a panaralayan. 
HEB,9,12,Si Yeso Kizisto am ji rana mapalolo so rala no kagling a kano baka. Ta mina to na rana patananga o rala na ipatazadang na jyaten do teyngato. Am o akman rana sang a vazay am ipisa mapatanang nyaten a kakavos na rana a mangay do kaidan no karawan. 
HEB,9,13,No si saboin o tao no nikataheman no nitemtem a avo no baka ranom a kapasaboy da jira so rala no kagling a kano baka do ipanci da akmey makanyaw do iwawalam da am todavoga rana sira. 
HEB,9,14,Kakwakwan na rana no rala no kagling a kano baka a ipanci da makavoga so nikaratan da. Imanngo rana o oyowyat no rala ni Kizisto. Ta nioyatan no Seyzi a mapatanang so abo so karatan a kataotao na ji Ama ta do to. Jyabo kaji na haraharan pa makavonas so marahet do onowned ta a ombalinas so malas a icicirawat ta. No si manoyong o kakman ta sang am manoyong ta pahanhanen na ni Ama ta do to do vazay na.
HEB,9,15,So ikanoyong ni Kizisto a yatomalamozong no vayo a pangozayan a ciring na ni Ama ta do to a somidong so nipamnekan na tao a omahap so nakem na jira. So na ikanoyong ni Kizisto a niomagag sira do raraten da a ji ngonot do manmanma pangozayan a ciring a nitaid na ji Moyse ni Ama ta do to.
HEB,9,16,O nitaid no toda jyawakwak a tao a ciring na am pangozayan da ori a ciring na no mawakwak rana. 
HEB,9,17,Ta no mavyay pa tao a kataid na so ciring na am abo peypeypangayan no ciring na. Ta no si mawakwak rana o tomaid so ciring na am pangozayan da na o ciring a nitaid na jira. 
HEB,9,18,Akman sang o ney manma na pangozayan a ciring na ni Ama ta do to no kakwa. Ta no abo o rala amvoyog a patanangen ji Ama ta do to am abo oyowyat no adan a pangozayan a ciring na ni Ama ta do to. 
HEB,9,19,"O ney manma na am ipeylimwang ni Moyse o iwawalam ni Ama ta do to do aro a tao a kapangap na rana so rala no baka kano kagling pazavozen do ranom, kapangap na rana so akmey vangkoro a milakayob a pinabedbed do akmey kamanakaoy a kasaboy na so aro a tao a kano vakong a adketan no nanao ni Ama ta do to. "
HEB,9,20,"Maniring am, ""O rala rana ya am yongkad na ni Ama ta do to a manci ninyo a omahap so pangozayan a ciring na."""
HEB,9,21,Akman sang si Moyse a mapasaboy so rala do akmey sarwap a panaralayan da kano makakaday amyan do sahad na a ipanaralay da. 
HEB,9,22,To da mangozai o iwawalam da somaboy no rala so makakaday a ipanaralay da. No abo rala am jyavonas o raraten.
HEB,9,23,Kakwakwan no panaralayan do teyrahem a yaominara sya do teyngato a yamangap so rala no kagling a kano baka a ipanvoga so tao. Ney manngo rana o panaralayan do teyngato. Jyabo kaji nakdekdengan pa no rala ni Yeso Kizisto do teyngato a ipanvoga na so tao ni Ama ta do to a. 
HEB,9,24,Jya nisomdep si Yeso do nyamaog no tao a akmey sarwap a panaralayan. Ta o nyamaog no tao am ji meyngongyod ori. Si Kizisto rana am yarana myan do teyngato a mapasyasi nyaten do tangain ni Ama ta do to. 
HEB,9,25,O panirsirngen no mapatanatanang so nakem no tao do Yotay am mangday so awawan o kapatanang da so rala no kagling a kano baka do Ney manokdwan na vahay. Am si Kizisto rana am ipisa mapatanang so kataotao na a ivonas na so raraten no tao. 
HEB,9,26,O na icyakman sang ni Yeso a yarana ji vangovangon so iwawalam no tao do Yotay a mapatanang so rala am na rana nipatanang o kataotao na abo so raraten a ivoga na so raraten no tao. So na ikeypisa ni Yeso a mangay mawakwak nyaten a kato na rana meyyonongan a mavonas rana no raraten ta. 
HEB,9,27,Mamimin o tao a ipisa mawakwak. Am no mawakwak o tao am pacicin na ni Ama ta do to. 
HEB,9,28,Yakman sang si Kizisto a ipisa mapatanang so kataotao na a ivonas na so raraten no aro a tao. So ikeypisa na pa mai do teyrahem. Am beken a raraten o vazay na. Ta mangay na hapen sira o mapanala sya tao.
HEB,10,1,O iwawalam na ni Moyse am ji makanet pa ori. Ta ori rana am akma ney avwavong pa ori no pangangasyan na ni Yeso a itoro na jyaten. Akman sang o da patanangen a yajyates do awawan a kagling a kano baka. Ta makongo ori a mapeypapya so tao a mangay do tangain ni Ama ta do to. Jyabo o kapakasidong na so tao a. 
HEB,10,2,No manoyong o kato na rana vonasan no raraten da no rala no kagling a kano baka am manoyong o kaji da rana makanakman so raraten da. So to na rana zavaci no kapatanatanang so kagling a kano baka. 
HEB,10,3,Am o yapatanangan so kagling a kano baka ji Ama ta do to am ipakanakem da no tao so raraten da do awawan. 
HEB,10,4,Ta o rala no baka kano kagling am ji na vonas o raraten no tao.
HEB,10,5,"Am ori an, pancyan na nya ni Kizisto ji Ama ta do to no kai na do teyrahem, ""Mo jyakzan o yapatanangen a kagling a kano makakaday a nakem a patanangen jimo. Ta yamo rana nipanta yaken so kataotao a mahap so vazay mo."
HEB,10,6,Mo jyakzan o yatemtemen a kagling a kano baka. So mo ikakman so sang a yajyakza no rala no kagling a kano baka a ivonas so raraten no tao.
HEB,10,7,"Am ori o ko pancyan no, 'Oya ko do jya a yamangozay do nakenakem mo, mo Ama do to, akman so yadomket do Seysyo a yaomagaz jyaken a vazay.'"""
HEB,10,8,"O ney manma na nipanci ni Kizisto jya am, ""Mo jyakzan o yapatanangen a kagling a kano makakaday, pacyangayan no rala a patanangen jimo a yamo ivonas so raraten."" Tana yada pangozayan o iwawalam a yamapatanang so makakaday am yakman sang o ciring na ni Kizisto. "
HEB,10,9,"Maniring pa am, ""Mo Ama do to, oya ko do jya a yamangozay do nakenakem mo."" Am ori o mina to na rana nastasi ni Ama ta do to so adan a iwawalam ni Moyse. Ta na rana nyalitan ni Yeso Kizisto no kataotao na o adan a iwawalam ni Moyse. "
HEB,10,10,Na nipangononongan ni Yeso o nakenakem ni Ama ta do to a yamahap so vazay na a yamapasansan so kataotao na do jyojika. Am yaipisaha na kato miminan so raraten ta yanivonas.
HEB,10,11,O yamapatanatanang nira so nakem da no tao do Yotay am mangday so araw sira a yameytatanek a yamahap so vazay ni Ama ta do to a mapatanang so kagling a kano baka. Am yameyyangangay do araw o da patanangen. Tana todangay no makwa am ji na vonas o raraten no tao no rala no kagling a kano baka. 
HEB,10,12,Am o nipatanang na ni Kizisto a kataotao na am ipisaha. Am tey rako oyowyat na amvonas so raraten ta mangay do kaidan no karawan. So yana ilisna do wanan ni Ama ta do to. 
HEB,10,13,Sicyaikwa rana ya am na rana panalahen si Ama ta do to a yamharag so yamacioya jya tao. 
HEB,10,14,Ipisa si Yeso a nimvoyog so rala a kavonas na rana no raraten da no omanoyong jya tao a mangay do kaidan no karawan.
HEB,10,15,"O ciring na jyaten no Seyzi do Seysyo am, "
HEB,10,16,"""Maniring si Ama ta do to am, Ipatnek ko sira so vayo a pangozayan a ciring no makwa. Peydednahen ko o iwawalam ko do oo da a kapangay ko sya do onowned da."""
HEB,10,17,"Maniring pa am, ""Ji ko na peyyana do onowned ko o raraten da kano karatan da."""
HEB,10,18,Am no mavonas rana o raraten am todabo rana o patanangen da makakaday a ivonas da so raraten da.
HEB,10,19,"Manga kakteh, o peypeypangayan no cinawakwak na ni Yeso am ipakateneng ta do kaji ta rana vokahawan a mangay do tangain ni Ama ta do to. "
HEB,10,20,Na nipeywadwad yaten ni Yeso so vayo a rarahan ta. Ori rana am rarahan ori a mangay do tangain ni Ama ta do to. 
HEB,10,21,Yamyan so yata ipeyhanhan a ney manhama na mapatanatanang so nakem a mapasyasi nyaten ji Ama ta do to. Iya rana am si Yeso a yatomalamozong nyaten a macikaop jya. 
HEB,10,22,Am ori o ikanoyong ta jyablis so onowned a akmey nioyasan so onowned a kano kataotao a omanop ji Ama ta do to. 
HEB,10,23,Am ori o ji ta na ablisi so nakem a to ngotokot no kararalay ta ni Ama ta do to. Ta o mina ciring na jyaten ni Ama ta do to am abo kalasan na. 
HEB,10,24,Manakem ta o kapait ta so nakenakem do kadwan jyaten. Manakem ta o kasidong ta so kadwan jyaten a mapatwaw so pangangarilawan na ni Ama ta do to. 
HEB,10,25,"Ji ta nginara sira o yatatasa ka tao a yato nazibo no da kararalay ni Ama ta do to do kalwalovotan no tao. So ipasipapait ta, ta tamo na katenngan o na kasngen rana no araraw na no na yai ni Yeso. So ikakdekdeng tamo pa a mapait so kadwan jyaten."
HEB,10,26,No katenngan ta na o nanao ni Ama ta do to a kapeyngongyod ta meyparai ji Ama ta do to a ji rana meysinaoli so onowned am abo rana o patanangen ta makavonas so akman sang a raraten. 
HEB,10,27,Sira rana to nazibo ni Ama ta do to a tao am kapananala da rana so peyoyaoyyan na ni Ama ta do to do makotokotod a lila no apoy a ombalinas sira. 
HEB,10,28,"O mapasobna do iwawalam ni Moyse a tao am no si myan so rarwa a tatlo o nimakacita sira meyraraten am ji rana asyan sira, ta to rana wakwaka sira. "
HEB,10,29,"O to ngolala so Anak na ni Ama ta do to a kano rala na a makavonas so raraten na, kato na nazibo no yamanta no tao so pangangasyan a Seyzi am o akman rana sang a tao am makongo so wanjin. Naknakmen nyo pala. Jyabo kaji nakdengan no ipasingsingkad na sya ni Ama ta do to a. "
HEB,10,30,"Ta tamo katenngan o ciring na ni Ama ta do to a manci no, ""Amyan so ipasingkad ko so meyraraten a tao."" Maniring pa am, ""Ioya ko sira o marahet so iwawalam a omanod jyaken a tao."""
HEB,10,31,Si Ama ta rana do to am to meyyonong a mavyay. Am ori o to da makasii no pasingsingtan na tao!
HEB,10,32,Manakem nyo no kakwa. Tana aro o alalaw nyo no kavayo nyo pa a omanoyong ji Yeso am jyabo kanimaharag nyo no alalaw nyo a. 
HEB,10,33,Tomakatakaw o kapasnesnek da jinyo a peyrarehten do tangain no aro a tao. Tomakatakaw o kapazasing da jinyo do peyrarehten da tao. 
HEB,10,34,Akma kamoy to macizanod so alalaw do paneban da tao. No katakaw da so kangangay nyo a nyahap no tao am mina to nyo peykabobwa do onowned nyo. Ta katenngan nyo o kapakahap nyo so apyapya pa a peymeymasaodan nyo do teyngato. 
HEB,10,35,Am ori o ji nyo ablisi no onowned. Ta no si akman kamo sang so onowned am mahap nyo o rako a nakem na jinyo ni Ama ta do to. 
HEB,10,36,Ji kamo macimazikna do vazay na ni Ama ta do to. Ta ori o ipakahap nyo so mina ciring na jinyo ni Ama ta do to no makwa. 
HEB,10,37,"Ta o ciring do Seysyo am, ""Maniring si Ama ta do to am, 'Makeykai rana a kapakaranes na rana no pananalahen nyo a mai. So ji na mapainini jya."
HEB,10,38,"O tao rana a omonot do nakenakem ko am mahap da o to meyyonong a ikavyay no pahad da do kanoyong da jyaken. Am o omlikod jyaken a tao am ji ko nakzan o akman sang.'"""
HEB,10,39,"Jyabo kapya ta so kapeydedna na jyaten no peyoyaoyyan na ni Ama ta do to, do kalikod ta jya. Ta yaten rana am ta anoyngan o kapatazadang na jyaten ni Ama ta do to do teyngato."
HEB,11,1,O ipanganoyong rana ya am ipeyhanhan o vazay a ipeynanakem. O peypeypangayan no nang am anoyngan o kanoyong na myan no ji pa nimacita. 
HEB,11,2,O sarayan na no tao no kakwa ni Ama ta do to am nipeyhanhan da si Ama ta do to. 
HEB,11,3,O ta ipakateneng do kaniomamamaog na ni Ama ta do to so karawan no ciring na am tana tamo jya nimacita am tamo na to nganoyngi o akman sang. So ikanoyong no yamacita eya nyamaog na ni Ama ta do to no ciring na.
HEB,11,4,"O nikapyapya na no nipatanang ni Yapo a kani Kayin ji Ama ta do to am nipeyhanhan na ni Yapo si Ama ta do to. Ori o nisarayan na nya ni Ama ta do to. Ori o nyabnekan na sya abo so raraten do tangain na, do kanoyong na meyhanhan ni Ama ta do to. Tana yana rana mownay si Yapo a nimawakwak am nitaid na jyaten o kakdeng ta a meyhanhan ni Ama ta do to."
HEB,11,5,"Si Inok rana am jya nimawakwak, ta mina to meytopos a nyahap na ni Ama ta do to, do kapeyhanhan na nya. So ji da rana nimakakalai sya no tao. Maniring do Seysyo am, ""No kaji na pa ngapan sya ni Ama ta do to am nimanmanma o kasaray na nya ni Ama ta do to."" "
HEB,11,6,No abo panganoyngan no tao am ji na narayan ni Ama ta do to. O mai do tangain ni Ama ta do to a tao am anoyngan da o keyyan ni Ama ta do to a macikaop jira a marilaw no komakzeb sya tao.
HEB,11,7,"Si Noya rana am tana ji na pa nimacita o vazay am nyamizing na o nipaziman na sya ni Ama ta do to, do kapeyhanhan na ni Ama ta do to. Ori o nipamaring na so rako a avang. Ori o nikapya da asa ka vahay do henep, do katey rako no raraten no tao do karawan. So nikanoyong ni Noya a nibnek na ni Ama ta do to abo so raraten do tangain na, ta nipeyhanhan na si Ama ta do to."
HEB,11,8,Si Apolahan rana am nionotan na si Ama ta do to do kapeyhanhan na nya. Am ori o nikarwan na do keymiminili da a mangay do tovoyan na sya ni Ama ta do to a pongso a itoro na jya ni Ama ta do to. Am no kakaro na do keymiminili da am ji na tenngi o angayan na. 
HEB,11,9,Tana meyvahay do matarek a ili si Apolahan am nipeyhanhan na si Ama ta do to. So nipangilili na a meyvahay do akmey sarwap. Akman sang si Isa kani Yakebo. Ta meyyangangay sira a omapanala so mina ciring na sira ni Ama ta do to. 
HEB,11,10,Ta anoyngan na ni Apolahan o meypanam pa amaogen ni Ama ta do to a tey meymatek a ili do teyngato.
HEB,11,11,"Tana rarakeh si Salay rana abo so kanen sospa am nimeytaodtod, do kapeyhanhan na ni Ama ta do to a mangononong do mina ciring na sya. "
HEB,11,12,Tana rarakeh rana si Apolahan am akma raney mata no hanit a kano anay do pasalan o karwaro da no sivosivovoong na no makwa.
HEB,11,13,Sira rana ori am to da noiban do karawan o kapeyhanhan da ni Ama ta do to. Tana abo nimahap da do nipanci na ni Ama ta do to am da ji macimangsahi o da kapananala so akman sang a nakem na sira ni Ama ta do to. Da anoyngan o da kakmey mangilili a tao a yato ngiseysan do karawan. 
HEB,11,14,O mapeyciring so sang a tao am manoyong sira meykala no kataotao da so vahay da do teyngato. 
HEB,11,15,So ji da rana naknakmi so nikarwan da ili. Ta no ikapaw da am apya pa o kapeysinaoli da. 
HEB,11,16,O ikakza da am apyapya pa vahay do teyngato. Am ori o ji na macimanigi nira ni Ama ta do to no kapanci da nya Ama da do to. Ta amyan rana so hapan na sira ili.
HEB,11,17,"No keyleylamdam na si Apolahan ni Ama ta do to a tomoro no anak na a meyngaran so Isa a wakwaken a patanangen ji Ama ta do to am ji na nikamama, do kapeyhanhan na nya. Ta ipeyhanhan na si Ama ta do to a manta nya so aro a sivosivovoong na. "
HEB,11,18,"O mina ciring na jya ni Ama ta do to am, ""O apwapo mo am mapo ji Isa."""
HEB,11,19,Nipeyhanhan na ni Apolahan si Ama ta do to a mapaoli sya avyain si Isa. Am ori o ta pancyan ni Apolahan a nimahap si Isa do apwa kawakwakan na.
HEB,11,20,"Si Isa rana am nipanlanlag na si Yakebo a kani Isaw, do kapeyhanhan na ni Ama ta do to a manta nira so ileylamnay da no nakem no makwa."
HEB,11,21,"No katod na rana jyawakwakan ni Yakebo am nipanlanlag na o rarwa ka anak ni Yoseyvo. So to na meysikoji a omraralay ni Ama ta do to, do kapeyhanhan na ni Ama ta do to."
HEB,11,22,"Ikongo do ipeyhanhan na ni Yoseyvo si Ama ta do to, am toda jyawakwak am malavat na sira o kakaro da do Ayci no Isedi a tao a kapanci na rana nya jira so ahahapan da so totowang na a ibobo do peyyalislisan da ili."
HEB,11,23,"Matazak si Moyse am macita da no inyapwan na o kapiya no kamahamahakay na. Karahan am mina katlo a vehan a nipowzib da. So ji da nimanyahei no ciring no panirsirngen, do kapeyhanhan da ni Ama ta do to."
HEB,11,24,"Makaveyvow si Moyse am nitaosya na o kapanci da nya taodtod no anak ni Valaw a panirsirngen, do kapeyhanhan na ni Ama ta do to. "
HEB,11,25,"Apyapyahen na pa o kapacitetngehan na no inawan na do italamozong na ni Ama ta do to a Isedi a tao a peyrarehten da, do kaji nakzan no kahap na so ji meyyonownay a sarasaray do vahay ni Valaw. "
HEB,11,26,Apyapyahen na pa o kapeyrarahet na mahap so vazay no Misayya. So nilikodan na do aro a peymeymasaodan da no tao do Ayci a pamoonen da jya. Ta anoyngan na o kapyapya na pa no peymeymasaodan ni Ama ta do to a itoro na jya. 
HEB,11,27,"Ji na nyaheyan o kapeyoyaoya na ni Valaw. So nikaro na do Ayci. Ta akma ney todacita no mata si Ama ta do to a yamacitovong jya. Am ori o ji na rana kei a meysinaoli, do kapeyhanhan na ni Ama ta do to. "
HEB,11,28,"Ikongo do ipeyhanhan na si Ama ta do to ni Moyse, am ori o nipapwan na so Iyeci a kano omrarala so pazezevngen da a katodaliklikan so vahay da no Isedi a tao no tinsi a omwakwak so kabnekan da no tao do Ayci."
HEB,11,29,"Akmey to mangonong sira do kacyan o Isedi a tao do rako a awa a ngaranan da so Mabazangbang awa, do kapeyhanhan da ni Ama ta do to. Am mangonong sira o tao do Ayci am nimamimin sira nipeytalama na no awa."
HEB,11,30,"Nilivolivon da no Isedi a tao o ili a meyngaran so Yedike so kapito araw a kazdazday na rana no ahad no ili da, do kapeyhanhan da ni Ama ta do to. "
HEB,11,31,"Ikongo do ipeyhanhan na si Ama ta do to no manakaw a mavakes a meyngaran si Laha, am ori o ji na nimacikazosoji jira kano aro a ji ngonot ji Ama ta do to a tao a mawakwak. Ta nitaotao na o nitovoy no Isedi a tao a omileylamdam so tao do Yedike."
HEB,11,32,Yaro pa dang o ciring ko am ko na ji mancyan si Cityan a kani Pala kani Sansong a kani Yevota kani Tawey a kani Samoar a kano aro a panoyonoywan na so ciring ni Ama ta do to a tao. 
HEB,11,33,"Ikongo do nipeyhanhan da si Ama ta do to, am ori o nipakahap da so mina ciring na jira a somidong sira. So nibalinasan da so tao do livolivon no ili da. So nikapiya na rana no nyahahapan da sya. So icyakma dey nisomengseng do ngongoy no kokoman so tao, do kapeyhanhan da ni Ama ta do to a somidong sira. "
HEB,11,34,So nihespan da do rako a lila no apoy. Nipakasaoy da do ipangan no tao a amwakwak sira. Kakwakwan da abo so oyowyat am nioyatan na sira ni Ama ta do to. So nikowyat da amharag so omarap sira tao do livolivon no ili da. 
HEB,11,35,"O tatasa a mavavakes am mina to mirwa a mavyay o nimawakwak a makaop do asa ka vahay da, do kapeyhanhan da ni Ama ta do to. O tatasa ka tao am apyapyahen da pa o kaneb da jira kapakakasi da sira wakwaken, do kahap da so kapanganoyong da a meyhanhan ni Ama ta do to. Ta katenngan da o kapirwa da mavyay no makwa. "
HEB,11,36,Tatasa jira to myapya so kapeyzeyzozomyak da jira a bakbakan. So iyan no nivaod da kano nyaneban da. 
HEB,11,37,Amyan so tao a nibhebhesan da nimawakwak. Amyan so nigetget da nipeyketeb so kataotao. Amyan so nizakat da no ipangan. Amyan so meyyayob so kolit no kagling a vovwan da limanen a paksozen. So to da liliwi so kakcinan da kano peyrarehtan da sira pakakasin. 
HEB,11,38,"So ikapyapya na rana no kaji da macivahayan jira no apya so nakenakem a tao, do kateywara no pacioyyan da do manaralay a tao. So ikanoyong da akmey minaminasbang a to meyyowyaw do peycyeylilyan na kado kahasan. So to da rana pavyavingi so kataotao da do azcizcip."
HEB,11,39,Sira rana ori am admain na sira ni Ama ta do to o makdeng so nakem a tao. Am abo nimahap da mina ciring na sira ni Ama ta do to no kavyay da pa. 
HEB,11,40,Ta amyan so nipamnekan na ni Ama ta do to a apyapya pa a itoro na jyaten. Ori rana am pehzahen na sira jyaten a makahap so to meyyonong a ikavyay no pahad da do teyngato a yazaw na sira.
HEB,12,1,So yada ikatey yaro no tao a ta rana nimacita so kakdekdeng a meyhanhan ni Ama ta do to no kakwa. Am ori an o akasan ta na so makakaday a ikasengseng jyaten a kano raraten ta yakmey omvaod jyaten a kowyat ta so onowned a akman so malayo a ji macimaza do palaywan na angayan. 
HEB,12,2,To ta peyyononga a peyyanen do onowned ta si Yeso Kizisto. Ta iya rana am nimapapo so kapeyhanhan ta ni Ama ta do to. So ika iya na no mapeynyangavosan syaha. Ji na nikamama o jyojika do tangain na. To na nazibwan o peyleylakan da sya a wakwaken do jyojika. Ta katenngan na o kapeyvoga no sarasaray na no makwa. So na rana ilisna do wanan na ni Ama ta do to sicyaikwaya.
HEB,12,3,Naknakmen nyo o mina vazay na to nomok so avavay da sya no meyraraten a tao. Ta ori o ji nyo a vokahawi no ingalaw da jinyo. 
HEB,12,4,Ta kamo pa ji nimangay so inawan a yamacilimaliman ji Satan a yamapeyraraten jinyo. 
HEB,12,5,"Manngwa, nyo na todahamangi o na ivavaga jinyo akman so inyapwan a amvavaga do anak na? Ta no maniring am, ""Imo rana anak ko am azimanen mo o nanao ni Ama ta do to. Ji ka todarahet rana so onowned a nanawen na."
HEB,12,6,"Ta si Ama ta do to am vavagan na sira o ikarilaw na tao. Nanawen na sira o abneken na anak."""
HEB,12,7,Ahapen nyo o inanao na jinyo ni Ama ta do to. Ta o nanawan na jinyo am anak na inyo an. Ta abo inyapwan a ji nanao so anak. 
HEB,12,8,No si ji kamo nanao am ji kamo meyngongyod a anak na. 
HEB,12,9,"O meysinogat a ama ta do karawan am ta hapen o nanao da. So tamo kanigan nira. Am imanngo rana si Ama ta do teyngato. Jya mahamahama pa o onotan ta jya, do kahap ta so ikavyay no pahad ta. "
HEB,12,10,O meysinogat a ama ta do karawan am to da mangozai o ahahapan da sya amnanao jyaten. Am alinged ori an. Am o nanawan na jyaten ni Ama ta do to am ipeypapya na jyaten. Ta ori o ipacizanod ta jya abo so karatan. 
HEB,12,11,No nanawen na yaten am akma tey marahet so aktokto. Am o makapeyneynara rana so nanao ni Ama ta do to a tao am masasaray rana o onowned da a ji rana meylimoteng so onowned.
HEB,12,12,Am ori o yokayan nyo rana so onowned nyo a meyhanhan ni Ama ta do to. Ta ori o ikowyat nyo na so onowned. 
HEB,12,13,Ji nyo pasala o pangonongan nyo. Ta ori o ji da tahaciji no makasapa so ai a tao. So ikanoyong nyo na karapan so onowned.
HEB,12,14,Makowyowyat kamo pa mapeypyapya so nakenakem nyo a kano tao. Ahapen nyo o ji meylimoteng a onowned nyo a macikaop jira. No abo o akman sang jinyo am abo jinyo o makacita si Ama ta do to do teyngato. 
HEB,12,15,"Makapzat kamo, ta mapehes jinyo o pangangarilawan ni Ama ta do to. Makapzat kamo, ta amlida do onowned nyo o raraten nyo. Ta no meyparako ori am makangingit so tao a meyraraten. "
HEB,12,16,"Taosya o kapasagpyan nyo so aktokto nyo. Ji nyo nginara si Isaw a meyparai ji Ama ta do to a mangazaw no ngaran na kabnekan ni ama na, do kaooo na no pinaring na kanen ni wari na. "
HEB,12,17,Meyratateng am kakzeben na si ama na manlanlag nya am ji na pakongo ni ama na. Ta masalit ji ama na a mapaoli so nimaskad rana vazay. Tana to lavi a maneseh si Isaw am ji na nimapaoli o nakem na ni ama na a manlanlag nya.
HEB,12,18,Inyo am kamo ji nimakaranes do tokon a meyngaran so Sinay. So nyo jyakmani so Isedi a tao a nimakaranes do dang a yanan no lila no apoy a kano cinalab a kano rako a sari a kano akmey hangin a pagpag. 
HEB,12,19,Amyan dang so meyzapa kano izezyak ni Ama ta do to. Mamizing da ori no aro a tao am to da na pakeka si Ama ta do to. Ta manyahey sira. 
HEB,12,20,"Ta ji da na pakongo a amizngen o ciring na ni Ama ta do to a manci no, ""Tana asa ka omalalam o to macidnet do tokon am wakwaken no vato."""
HEB,12,21,"So ikanoyong na tey manganyahey no nimacita da. Am ori o nipancyan na nya ni Moyse so, ""Ko na to zikzik a yamanyahey."""
HEB,12,22,"Am inyo am kamo nimai do Sian a tokon. Ori rana am to meyyonong ori a yanan na ni Ama ta do to, akmey Yelosaleng do teyngato. Do dang rana am yajyavilangi o tinsi ni Ama ta do to amraralay nya. "
HEB,12,23,Inyo rana am kamo na nimakaranes do da kalwalovotan no yamraralay ni Ama ta do to a tao a yadomket so ngaran do teyngato. Inyo rana am kamo nimakaranes do yanan ni Ama ta do to a mapeykapyapinpinan so aro a tao. So yanyo ikanoyong rana yarana nimakaranes do na kabwan no yameyraraten a tao. 
HEB,12,24,Inyo rana am kamo rana nimakaranes do tangain ni Yeso a yanimanta ninyo so vayo a pangozayan a ciring na ni Ama ta do to a na rana nitaktakan no rala na. Ta o rala na ni Yeso o mapanop jyaten ji Ama ta do to a omagaz do kapyapyan. Ta o rala na ni Yapo am omagaz do kararatan.
HEB,12,25,Am makapzat kamo. Ji nyo to nazibwan o ciriciring na ni Ama ta do to amnanao jinyo. Sira rana ya a to nazibo no yanipeylimwang ni Moyse a ciriciring na ni Ama ta do to am abo taywan da do peyoyaoyyan na ni Ama ta do to. No si to ta nazibwan o ciriciring na ni Ama ta do to a yapo do teyngato am teywara rana o raraten ta. 
HEB,12,26,"Taiden na ni Ama ta do to no iwawalam na ji Moyse am mina todagnoz o teyrahem no ciring na ni Ama ta do to. Am o na nipanci pa sicyaikwaya am, ""Ipisa ko pa gomnoz so teyrahem a kapazanod ko so hanit."""
HEB,12,27,"O ciring na, ""Ipisa ori,"" am mamimin o nyamaog na magnoz a mabalinas. O teyngato rana jyabalinas."
HEB,12,28,"Am ori o sarayan ta no to meyyonong a ji rana gonagonay a italamozong na ni Ama ta do to a yanan ta do teyngato. To ta mangozai o isaray na ni Ama ta do to a peyvazain, kowyat ta amraralay nya. "
HEB,12,29,So ikakdekdeng ta pa so onowned a mahap so vazay na. Ta o peyoyaoyyan na ni Ama ta do to am akmey lila no apoy a manemtem so meyraraten a tao.
HEB,13,1,Mangday kamo do araraw a masicyakarilaw a akman so meyketeketeh do cinai. 
HEB,13,2,Taotawwen nyo sira o tao do teyhesa ka ili do vahay nyo. Ta nimyan so tao a nimanaotao so tao do teyhesa ka ili am ji na tentenngi ka tinsi na no nitaotao na. 
HEB,13,3,Manakem nyo sira o yamyan do pamemtengan a tao. Ta akma kamoy to macizanod jira aptengen da. Manakem nyo sira o peyrarehten da a tao. Ta akma kamoy to macizanod jira a peyrarehten da.
HEB,13,4,Naknakmen nyo o kakdeng no meysinmo a tao. Masipanadnadnad kamo so nakem a marwarog do vahay. Ta o mapasagpyan so aktokto a tao am pasingsingtan na ni Ama ta do to.
HEB,13,5,"Ji nyo pahama o kakzan nyo no nizpi. Isaray nyo no onowned o amyan rana jinyo. Ta maniring si Ama ta do to am, ""To meyyonong o kaji ko ngarwan jimo. So ji ko mapaveyvowi jimo a manta nimo so kalahen mo no nakem."""
HEB,13,6,"Am ori o ji ta rana nyahey a manci no, ""Ko jyavokahaw. Ta na sidongen yaken ni Ama ta do to. Kongwen da yaken no tao."""
HEB,13,7,Inarahen nyo sira o nimapalololo jinyo no kakwa a nimeylimwang no ciriciring na ni Ama ta do to. Ta no kapeyigegen da pa kangay na do nikawakwak da rana am yamamimin o vazay da omagaz do da kapeyhanhan ni Yeso. So inaran nyo so kakdekdeng da meyhanhan ni Yeso. 
HEB,13,8,Ta si Yeso Kizisto rana am tana no kakyab a tana sicyaraw eya a tana todangay no makwa am yajyablis. 
HEB,13,9,Taosya o kapeycyakawad na jinyo no makakaday a malas a nanao da no tao. Ta kapangozay nyo do pangangarilawan ni Ama ta do to a mapahadpet so onowned nyo. Ji nyo meyhanhanan o pamarmarngan da so kanen. Ta ji na sidong inyo a makahap so to meyyonong a ikavyay no pahad nyo. 
HEB,13,10,Sira rana yamyan do akmey sarwap a panaralayan a yamapatanatanang no tao do Yotay so nakem da am abo kasngesngenan da jyaten a macizanod do mina vazay na jyaten ni Yeso Kizisto. 
HEB,13,11,O panirsirngen rana no mapatanatanang so nakem da no tao do Yotay am isdep na o rala no kagling a kano baka do Ney manokdwan na vahay a kapatanang na rana sya a ivonas na so raraten no tao. Am o kataotao da no kagling a kano baka am yangay da do siri no ili a katemtem da sya. 
HEB,13,12,Akman sang si Yeso a niwakwak da do siri no ili. O peypeypangayan no kaniomvoyog no rala ni Yeso am ivonas na so raraten no tao. 
HEB,13,13,Am ori o karwan ta na do adan a raralayan da ni Ama ta do to no tao do Yotay a kapacizanod ta ji Yeso Kizisto do alalaw na. 
HEB,13,14,Ta abo do karawan eya o to meyyonong a peyvahayan ta. Am ori o ta kalan so to meyyonong a angayan ta no makwa. 
HEB,13,15,Am ori o ipangday ta so araraw a somaray ni Ama ta do to a nitomovoy si Yeso a nimangay mawakwak nyaten. O itoro ta ji Ama ta do to am apya anwanood ta a idmadmay ta sya. 
HEB,13,16,Ji nyo hamangi o kapanidong nyo so tao. Ta o akman rana so sang a vazay am akmey nakem ta patanangen ji Ama ta do to a isaray na.
HEB,13,17,"Onotan nyo o makayokod ninyo a tao do kyokay. Amizngen nyo o ciring da. Ta sira rana am da peyveyveknen o pahad nyo, do da kahap so vazay ni Ama ta do to. No si amizngen nyo sira am masasaray sira mahap so vazay ni Ama ta do to. Am no si ji nyo ngamiznga sira am meyngen o onowned da. No si akman sang am jyabo kapya nyo a."
HEB,13,18,Ji nyo amtadan yamen a ipeynozi. Ta namen anoyngan o kapya no vazay namen do tangain no tao a kani Ama ta do to. 
HEB,13,19,Ko kakzeben inyo a meynozi nyaken. Inaoy si makeykai na yaken ni Ama ta do to a tovoin a mangay jinyo do dang.
HEB,13,20,Si Ama ta do to rana a yamanta nyaten so ikapiya no onowned ta am nipeyvangon na si Yeso a Panirsirngen ta do heseb na. Na rana nipangononongan ni Ama ta do to no rala ni Yeso o to meyyonong a pangozayan a ciring na. So na ikanoyong a tomalamozong nyaten aro a tao. 
HEB,13,21,"Inaoy si itoro na jinyo ni Ama ta do to o makakaday a ileylamnay no nakem nyo a kowyat na jinyo a mahap so isaray na vazay. So ikanoyong nyo a mahap so nakenakem ni Ama ta do to, do nyo kararalay ni Yeso Kizisto. Inaoy si mangay o azwazway ji Kizisto mangay do kaidan no karawan. Amin."
HEB,13,22,"Manga kakteh, ko inyo vavagan am pakamyamizngen nyo o ciring ko an. So na jyanaroi no ciring ko do teygami. "
HEB,13,23,Ko kakzeben inyo a makateneng do na kanimakowbot rana no kakteh ta a si Timotay do pamemtengan. No si makeykai rana mai am macihza jyaken a mangay tomita jinyo.
HEB,13,24,Ipeyminaminasi nyo pa sira o yamyokod ninyo do kyokay a tao a kapeyminaminasi nyo pa no aro a sinjya. Da ipeyminaminasi inyo no kakteh ta yapo do Itadi.
HEB,13,25,Inaoy si itoro na jinyo o pangangarilawan na ni Ama ta do to.
JAS,1,1,Yaken rana am si Yake ko a lamlamsoy na ni Ama ta do to a kani Yeso Kizisto a Panirsirngen ta. Yako ipeyminaminasi o yamavonong do peycyavanovanwan na a yamraralay ni Ama ta do to a tao.
JAS,1,2,"Manga kakteh, tana amyan so alalaw a mangay jinyo am somaray kamo an. "
JAS,1,3,Ta no myan so alalaw nyo a kaji nyo rana ablisan so onowned ji Ama ta do to am ji nyo na nyaheyan o meyteytotoro a alalaw nyo. Ta mapeyneynara nyo na. 
JAS,1,4,Manakem nyo o kato nyo nazibwan no alalaw nyo. Ta ori o ikanoyong nyo a meypahagnat so nakenakem a abo so karatan. 
JAS,1,5,No amyan jinyo so makza no karapa do teneteneng na am makowyowyat pa mapasyasi ji Ama ta do to a kapanta na nya ni Ama ta do to so teneng na. Ta iya rana am tey mazonos a apiya so nakenakem a marilaw no mapasyasi jya tao. 
JAS,1,6,Am no meynozi kamo am to kamo ngotokot so onowned an. Ta o ji ngotokot so nakem a tao am akman so azda a ji meyhanahanang a pavyovyoten no pagpag. 
JAS,1,7-8,O tao a ji ngotokot so nakem ji Ama ta do to am ji na tenngi o manoyong a zokzokan no nakenakem na. Ta abo mapsek a pamnekan na. O akman sang a tao am ji na ngakzeba o keyyan no mahap na ji Ama ta do to.
JAS,1,9,"Tana abo o peymeymasaodan no manaralay a tao am somaray, ta sidongen na ni Ama ta do to. "
JAS,1,10,Akman sang ahan. No akasen na ni Ama ta do to o peymeymasaodan da no omraralay nya tao am isaray da o akman sang an. Ta o peymeymasaodan no tao am akman so savong no tamek a mahayo a mababalinas. 
JAS,1,11,"No domada o araw a kazidangdang no sinazawsaw na am ji meyyahahay a mahayo. Akman sang o meynakem a tao, ta makeykai a mababalinas."
JAS,1,12,No amyan so alalaw a kajyablisan so nakenakem ji Ama ta do to am tey masaray o akman sang a tao. Ta no jyablis o nakem na am mahap na o to meyyonong a ikavyay no pahad na a nakem na sira ni Ama ta do to so amraralay nya tao.
JAS,1,13,No myan so tao a kalittan so nakenakem am ji na to patolina ji Ama ta do to amlita jya a meyraraten. Ta si Ama ta do to am abo makalita jya. Iya am ji manlita so tao. 
JAS,1,14,O kalittan a tao am littan no marahet a ikeykakza na do onowned na. 
JAS,1,15,No amlida do onowned na o marahet a ikeykakza na am meytotwaw rana o raraten na. Ori rana am yapwan no kangay na do makotokotod a lila no apoy a mangay do kaidan no karawan.
JAS,1,16,"Manga kakteh, naknakmen nyo an. "
JAS,1,17,O makakaday a yatey pipya a vazay am yamamimin a yapo ji Ama ta do to a yanimangamaog so araw a kano vehan a kano mata no hanit. Iya rana am jyabliblis so pamnemnekan. 
JAS,1,18,Na to mangozai o nakem na a manci nyaten akma ney anak. Ta yaten rana am ipeyhanhan ta o manoyong a nanao na. Am ori o yata iyan do ney manokdwan na do makakaday a nyamamaog na.
JAS,1,19,"Manga kakteh, no mangamizing kamo so ciring no tao am taosya o kato nyo maciogtwan do ciring da jinyo. Ji kamo to meyoyaoya. "
JAS,1,20,No meyoyaoya o tao am ji na rana tenngi a peyvazain o apya vazay a isaray na ni Ama ta do to. 
JAS,1,21,"Am ori an, vonasan nyo so marahet a nakenakem nyo a kano marahet a icicirawat nyo a omonot ji Ama ta do to a omahap so ciriciring na a na akmey nipamowa do onowned nyo a mapatazadang jinyo do teyngato."
JAS,1,22,Taosya o kamizing so ciriciring na ni Ama ta do to a ji peyvazaya. Ta o akman rana sang am alalasan o kataotao. 
JAS,1,23,"O kamizing sya a ji mapeyvazay sya am akman so tao a tomita so avwavong na do kagami, "
JAS,1,24,"a makapengkad so lolit no moing na, kato na rana angayan, ji na rana nakem o kapeyramon na. "
JAS,1,25,Am beken a kamizing ta so Ciriciring na ni Ama ta do to. Ta peyvazain ta o nimamizing ta a Ciriciring na a yamapahawa jyaten do peyraratenan ta. Ta o manoyong a mangozay jya tao am isaray na ni Ama ta do to o akman sang.
JAS,1,26,No myan so tao a mapakakdekdeng so nakem ji Ama ta do to a kaji na amzatan do ciring na am alalasan na o kataotao na. So ikabo no peypeypangayan na no kararalay na ni Ama ta do to. 
JAS,1,27,"O ipanci na ni Ama ta do to a manoyong a omraralay nya tao am ji manginanahet do nimasbang a kano vao a mavakes a makapzat do onowned na, ji macikza do tao do karawan a meyraraten."
JAS,2,1,"Manga kakteh, no kamo manoyong a yamraralay ni Yeso Kizisto a yatey mazway a Panirsirngen ta am taosya o kapeycyakaban nyo so tao. "
JAS,2,2,No amyan so meynakem a tao a meygagaling so ovay a meyyayob so apipiya ayob a makaranes do panaralayan nyo a kai no makasi a tao a mapisipising so ayob am 
JAS,2,3,"no si teywara o anyanig mo so apiya so ayob a tao a manci no, ""Lisna do jya, mo keypong,"" a kapanci mo nya do makasi a tao so, ""Kangay mo do kwang a amlisna."" "
JAS,2,4,"No si makman kamo sang am malas o nakenakem nyo, do kapeycyakaban nyo so tao."
JAS,2,5,Amizngen nyo manga keypong an. Na nitenngan ni Ama ta do to sira o makasi a tao do karawan a makdeng so nakem a omraralay nya. So da ikanoyong a makahap so nakem na sira ni Ama ta do to a macikaop rana do italamozong na. 
JAS,2,6,Am inyo rana am nyo panyanigen sira o yamakasi a tao. Am o yamapasnesnek jinyo a yamangay ninyo do pacicicyan am sira o katenngan a tao a yaro so nizpi. 
JAS,2,7,Sira rana o katenngan a tao a aro so nizpi am da rehrehten o mazway a ngaran ni Yeso Kizisto a nyo pacingaranan.
JAS,2,8,"No si manoyong kamo a mangozay do ciring do Seysyo am, ""To mo mangozai o aryarilaw mo so kataotao mo a marilaw no icyatatao mo."" Ta ori rana am ney makdeng na a iwawalam na ni Ama ta do to. No si peyvazain nyo ori am manoyong kamo na so ahahapan sya. "
JAS,2,9,Am no si mapeycyakaban kamo so tao am raraten nyo ori. So ikanoyong nyo a pazasingen no iwawalam na ni Ama ta do to do meyraraten a tao. 
JAS,2,10,Tana asa nipasobnan no tao do iwawalam am akma ney to zagoma o iwawalam a nipasobnan. 
JAS,2,11,Ta o yamanci no kaji mapasagpyanan so kataotao am ipanci na o kaji mangapan so tao. Tana ji ka mangap so tao a kasagpyan mo so aktokto am pavilangen na imo a meyraraten a mapasobna do iwawalam na ni Ama ta do to.
JAS,2,12,"Am ori an, apzatan ta do ciring ta kano icicirawat ta. Ta katenngan ta o kapacici na jyaten ni Ama ta do to. Am cyaha, ji ta nyaheyan, ta onotan ta o Ciriciring na ni Ama ta do to a yamapahawa jyaten do peyraratenan ta. "
JAS,2,13,Ta no mapacici si Ama ta do to am ji na arilawan sira o ji mangarilaw a tao. Ta o mangarilaw so icyatatao na o avyain na. So ikabo no ikanyahey da no mangarilaw a tao do tangain na ni Ama ta do to.
JAS,2,14,"Manga kakteh, no myan so tao a manci no kakdeng na so nakem ji Ama ta do to a kaji na mapatwawan sya do icicirawat na am ikongo peypeypangayan no akman sang so nakem ji Ama ta do to. Manngwa, ikavyay no pahad na o akman sang? "
JAS,2,15,"No myan jinyo so akma nyoy kakteh do cinai a ji makarapya do kanen da abo so ayob am, "
JAS,2,16,"manngwa, kasirisiring nyo sira a manci no, ""Makapiya kamo so kataotao. Inaoy si mabsoy kamo. Inaoy si myan so ayob nyo,"" kwan nyo a abo so isidong sira am ikongo ayyaingan no akman sang. "
JAS,2,17,Akman sang o nakenakem ta si Ama ta do to. Ta no ji ta patwawa do icicirawat ta am akmey ji ta manaralay a tao.
JAS,2,18,"Ala no maniring o tatasa ka tao am, ""Imo am ka makdeng so nakenakem ji Ama ta do to. Yaken am yako apiya so vazay."" No si maniring ko am, ""Pacittan pala jyaken o nakenakem mo si Ama ta do to. Am yaken am to mo na cita do apya vazay ko. Ta ori o ipakateneng mo do nakenakem ko si Ama ta do to."" "
JAS,2,19,Apya o kanoyong ta ji Ama ta do to a abo so ikararwa. Am ji pa makanet o akman sang. Ta tana o kalamsoyan ni Satan am anoyngan da o keyyan na ni Ama ta do to. Am kazikzik da a manyahey nya. 
JAS,2,20,Nyo jyatenngi o kabo no peypeypangayan no ji mangononong do nakenakem na ji Ama ta do to? 
JAS,2,21,"Nimakongo si Apolahan a ineynapo ta kabnek na sya ni Ama ta do to a abo so raraten do tangain na. Manngwa, yaji monganay do kaniomonot na ji Ama ta do to a nitomoro no anak na a meyngaran so Isa? "
JAS,2,22,Si Apolahan rana am no mangay o kapeyhanhan na ni Ama ta do to am mangay o kapatwaw na sya do vazay na. 
JAS,2,23,"Nimangononong rana o ciring eya, ta maniring do Seysyo am, ""Nipeyhanhan na ni Apolahan si Ama ta do to. Am ori o nibnekan na sya ni Ama ta do to a abo so raraten do tangain na"" a akma ney kagagan. "
JAS,2,24,"Am ori an, o abnekan na jyaten a abo so raraten ta do tangain na ni Ama ta do to am omagaz do kapatwaw ta sya do icicirawat ta. So ji na veyvowi no nakenakem ta sya, ta pazagomen ta o kapeyvazay ta sya."
JAS,2,25,Akman sang si Laha a nisomagpyan a mavakes. O nibnekan na sya abo so raraten do tangain na ni Ama ta do to am nitaotao na o nitovoy da no tao do Yotay a mangamizing a kasidong na pa sira mapasala so angayan da rarahan a tomayo no omwakwak sira tao. 
JAS,2,26,Akman so kataotao ta. Ta no ji rana ngineynawa o tao am mawakwak o akman sang. Akman sang o nakenakem ta ji Ama ta do to. Ta no ji peyvazaya am abo o peypeypangayan no akman sang.
JAS,3,1,"Manga kakteh, ji nyo ngakdaya o kamimin nyo a mangnanao. Ta o mangnanao so tao am arakorako pa o oyyan na nira ni Ama ta do to, no si meyraraten sira, kano ji mangnanao a tao. "
JAS,3,2,"Abo jyaten eya o jya nimalas so vazay. Am o tao a ji mapatwaw so marahet a ciring am manoyong o akman sang a abo so karatan, do kapakapzat na do lila na kano kataotao na. "
JAS,3,3,O ta pangayan so ovid do ngongoy no baka am ipakataid ta do baka a omonot jyaten. 
JAS,3,4,Naknakmen nyo pala o avang. Tana yarako o kavavang na yana pavyovyoten no rako a pagpag do karakwan no awa am yalikey saon o savilak na yasomavilak sya do na angangayan. 
JAS,3,5,Yakman sang o lila ta tao. Tana yalikey am yateywara o na patwawen a ciring. Naknakmen nyo pala o apoy. Tana alikey o apoy a amlila am to na lanata pa o rako a kahasan. 
JAS,3,6,O lila ta am akman rana so apoy. O lila rana ya am ney marahet na do peyvongvongwan ta. Ta yamapatwaw so akmey lila no apoy do kararatan a yamrahet so kangangay ta.
JAS,3,7,Katenngan no tao o makakaday a nyamamaog ni Ama ta do to a italamozong a yananawen. Kakwakwan no masosozi a omalalam a kano meyyasasalap a kano volay a kano amowamong a yada mananaoo. 
JAS,3,8,Am o lila no tao am abo o makananao sya. So ikatey marahet no lila no tao a jyananao. So ikanoyong na akmey makawawakwak so tao. 
JAS,3,9,Tamo anwanooden no lila ta si Ama ta do to a Panirsirngen ta. So tamo pangavayan no lila ta so tao a nyamamaog na ni Ama ta do to akman sya so kamamagenan. 
JAS,3,10,"Yasa ka ngoso ta o na yapwan no ta sarayan ni Ama ta do to, ta pangavayan so tao. Manga kakteh, taosya o kamirpirwa ta pa mapatwaw no lila ta so marahet. "
JAS,3,11,O atbod am ji voyog dang o makopad a kano maganinem a ranom. 
JAS,3,12,"O acyai, manga kakteh, am ji meyyasi so vineveh. O vazacinok am ji meyyasi so anyoy. O attaw am ji voyog dang o matavang a ranom."
JAS,3,13,Sino jinyo o yamateneng a tao. No si myan am apyapya o kapehbo na so nakem na a mapeyvazay so apiya vazay. 
JAS,3,14,Am no si amyan do onowned nyo so manginanahet a kano masicyakaoya kano mararaten am ji kamo na mapazway so nakem. Taosya o kapakateneteneng nyo. 
JAS,3,15,"Ta o akman rana sang a teneng am beken a apo do teyngato, ta apo do tao do teyrahem. So ikamonganay na do karawan a kano kalamsoyan ni Satan. "
JAS,3,16,O yanan na no manginanahet a kano mararaten am manoyong keyyan na do onowned da no meyzavozavoz a vazay a kano makakaday a raraten. 
JAS,3,17,O apo rana do teyngato a teneng am o manma na vazay am ji meylimoteng so nakem. O tomonton am mapeypapya so onowned no tao. Apiya o nakem na do icyatatao na. Ji mapakarang so nakem. Mangarilaw so tao. Abo marahet do onowned na. Ji mapeycyakaban so tao. Ji mangalalas. 
JAS,3,18,O makakaday a apiya vazay am akma ney asi no nipamowa a nanao ni Ama ta do to do onowned no tao a mapeypapya so onowned da kano icyatatao da.
JAS,4,1,"Do wanjin na kapwan no yamapeyliliman jinyo. Manngwa, beken a yapo do malas a onowned nyo? "
JAS,4,2,Nyo ikakza o karo no makadpeh jinyo. Am no yanyo jyahap am nyo naknakmen o nyo kapangap so tao. Yateywara o pangangagoman nyo am nyo kaji makahapan sya. Am ori o nyo ipeygalagalagal. Am o yanyo ji makahapi sya am nyo ji ngamya ji Ama ta do to. 
JAS,4,3,No nyo amin ji Ama ta do to am nyo jyahap. Ta yamalas o aktokto nyo. Ta o kataotao nyo o nyo naknakmen. 
JAS,4,4,"To kamo makasi yaomalalas ji Ama ta do to a tao. Ta manngwa, nyo jyatenngi o kapeykavosoyan na si Ama ta do to no meyparai jya so nakem a tao? So ji na alasi no akman sang a tao a mapeykavosoyan si Ama ta do to. "
JAS,4,5,Ji nyo akwan o kalas na no ciring do Seysyo a manci no kaji na mamyapyan nyaten no Seyzi amyan do onowned ta a mapatarek so iraralay ta. 
JAS,4,6,"Ta arakorako pa o sidongan na jyaten ni Ama ta do to. Ta maniring do Seysyo am, ""Ji na nidonga ni Ama ta do to o mapahama so nakem na tao. Apyapyahen na pa sidongen sira o mapaveveh so nakem da tao."""
JAS,4,7,"Am ori an, onotan nyo ji Ama ta do to. Pasobnan nyo si Satan a kakaro na rana jinyo. "
JAS,4,8,Macikasngen kamo ji Ama ta do to a kapacikasngen na jinyo. Inyo a yameycyakawad so nakem ji Ama ta do to a tao am ablisan nyo na o malas a onowned nyo a kaji nyo na meylimotngan so onowned. 
JAS,4,9,Amlavi kamo a meyngen so onowned a komaro do peyraratenan nyo. 
JAS,4,10,Pavevehen nyo o nakem nyo do tangain na ni Ama ta do to. Ta ori o peypakatkatan na so onowned nyo.
JAS,4,11,"Ji kamo maciraherahet, manga kakteh an. No amyan so tao a amraherahet so kakteh na do cinai am akma ney to rehrehta o Ciriciring na ni Ama ta do to. No rehrehten nyo o Ciriciring na ni Ama ta do to am manoyong o kapasobna nyo ji Ama ta do to. "
JAS,4,12,Si Ama ta do to o manci no apya kano marahet a vazay. So ika iya na no mapacici. Iya o mapatazadang jyaten do teyngato. So ika iya na no mapasingsingkad. Sino ka a yamakadket do akma moy kakteh do cinai a yarehrehten.
JAS,4,13,"Ala no maniring kamo am, ""Mangay ta sicyaraw eya ka simaraw a meyyowyaw do teyhesa ka ili a kapeyyawan ta dang a meyvazay a meynizpi."" "
JAS,4,14,Am to ko na macitangayan jinyo am ji nyo a tenngi o inawan nyo simaraw an. Ta akman kamo so aob a ji meyyahahay a meyyopowpas. 
JAS,4,15,"Apyapya o kapanci nyo no, ""No si apyahen na ni Ama ta do to a Panirsirngen ta am amyan ta pa a mapeyvazay so makakaday a vazay."" "
JAS,4,16,Am ikeykongo kamo eya a yato mapahama so nakem a ji mangozay do nakenakem na jinyo ni Ama ta do to. O mapazway rana ya am malas ya a vazay. 
JAS,4,17,"Am ori an, o tao rana a makateneng do apya vazay a kaji na mapeyvazayan sya am raraten o akman sang."
JAS,5,1,Inyo rana yakatenngan a tao am amizngen nyo o ciring ko. Amlavi kamo a peydednan no alalaw. 
JAS,5,2,Mavozcin jinyo o peymeymasaodan nyo. Mangay kapeykamyamil no ayob nyo. 
JAS,5,3,"Mangay karaci no nizpi nyo. O raci no nizpi nyo am yongkad no kababayo nyo. So icyakma ney apoy no nizpi nyo a ombalinas jinyo. Ikeykongo kamo a yato ngimong no kangangay nyo, do yana ikakeykai rana no araraw no peyoyaoyyan na ni Ama ta do to. "
JAS,5,4,Nyo jingneta o nizpi da no yameyvazay do hakawan nyo. Amizngey kamo o da iraherahet jinyo a kano da pasyasyan. Ta na rana nimamizing ni Ama ta do to o da lavyan. 
JAS,5,5,Yateywara o yanyo sarayan no peymeymasaodan nyo do karawan. So yanyo icyakmey vinyay a tey matatava a yameypanam a da ipamaring so kanen. 
JAS,5,6,"Nyo pananakawen sira o yamakasi a tao. Nyo kawakwak pa siraha, do da kabo no oyowyat a yamapatonggal jinyo."
JAS,5,7,"Am ori manga kakteh an, ji nyo macimangsahi a omapananala si Yeso Kizisto a Panirsirngen ta mai. To nyo nita o omhakakaw a tao a ji macimangseh a mapanala so cimoy a mapasaod so nihakawan na. "
JAS,5,8,"Akman sang an, to kamo ngotokot so nakem a mapananala so araraw na no yai na ni Yeso Kizisto. Ta yarana makeykai o araraw no na yai."
JAS,5,9,"Ji nyo oyyan o kadwan jinyo, manga kakteh an, ta ioya na inyo ni Ama ta do to. So na rana ikakeykai a mai no yamapeykapyapinpin jyaten a Panirsirngen ta."
JAS,5,10,Naknakmen nyo sira o yamangozay do ngaran na ni Ama ta do to a yamnoyonoyo so ciring na tao an. Ta inarahen nyo sira a tongbo so alalaw da an. 
JAS,5,11,"Tamo ipanci sira tey masaray a tao an, do da kajya haywan no yamyan so alalaw da an. Nimamizing nyo rana si Yepo a jya nimablis so onowned no keyyan no alalaw na. So nyo ipakateneng do kato na ngavosan no alalaw na nisidong na ni Ama ta do to. Ta si Ama ta do to rana am tey rako o pangangarilawan na kano pangangasyan na."
JAS,5,12,"O ney makdeng na, manga kakteh am taosya o kapacipeyyeyyan nyo so nakem do teyrahem. Ta manoyong saon am manoyong am. O malas saon am malas am. Ta no si makman kamo sang am jyabo kaoya na ninyo ni Ama ta do to a."
JAS,5,13,No myan jinyo so makasazi so alalaw am meynozi an. No masaray kamo am meyyanwanood kamo an a somaray nya ji Ama ta do to. 
JAS,5,14,No myan jinyo so meyngen am ipanci na sira o panipanirsirngen do kyokay a meynozi nya a kapangozay da do ngaran na ni Yeso Kizisto a Panirsirngen ta a komoris jya no haneng. 
JAS,5,15,No ipeyhanhan nyo o ngaran na am mavoga na o ingingnen na no makaliliw sya tao. So ikanoyong na rana nikeywakwakan so kataotao. No myan so raraten no tao ori am todavonas rana. 
JAS,5,16,Patwawen nyo o kalasan nyo do kadwan jinyo a kapeynozi nyo no kadwan jinyo a keywakwak jinyo. Ta tey rako o oyowyat no inozi no apiya so nakenakem a tao. 
JAS,5,17,"Meyyangay ta tao a kani Idiya. Ikongo do tey makdeng a meynozi no kaji na cimoyan, am ori o ikanoyong na jya nimacimoy a kasisi so ikapat a kawan. "
JAS,5,18,Meynozi pa am makas rana o cimoy apo do teyngato. Ori o nipakapiya na rana nimlida no nihakawan da.
JAS,5,19,"Manga kakteh, no si myan jinyo so nimavozaw a nikomaro rana do nanao na ni Ama ta do to a keyyan no tao a mapeysinaoli sya am, "
JAS,5,20,"manakem nyo an. O tao a nimapaoli so akma ney kakteh do cinai a apo do peyraratenan na am manoyong o akman sang a tao a niomagag sya do peyoyaoyyan na ni Ama ta do to, do kanimavonas na rana no aro a raraten na."
1PE,1,1,Yaken rana am si Pite ko a lamlamsoy na ni Yeso Kizisto a nipamnekan na a omlivolivon no ciriciring na. Yako ipeyteygami inyo a yana yaponged ni Ama ta do to a nikomaro do ili nyo a yameyvahay do Pento a kado Cyalatay a kado Kapatocya kado Yasiya kado Potiniya. 
1PE,1,2,"Nakenakem na ni Ama ta do to o yana kanimapanop jinyo a omanoyong ji Yeso. So yanyo ikanoyong rana a yana nyavayo no Seyzi so onowned a yaomonot ji Yeso Kizisto, do kanimvonas na so raraten nyo no rala na. Inaoy si arakorako pa o pangangarilawan na kano apiya onowned nyo a itoro na jinyo ni Ama ta do to."
1PE,1,3,"Isaray takamo si Ama ta do to a Ama na ni Yeso Kizisto a Panirsirngen ta. Ta yatey rako o pangangasyan na a yanimanta nyaten so vayo a onowned ta, do yana kanimapeyvangon si Yeso Kizisto do heseb na. So anoyngan ta do akman sang a oyowyat ni Ama ta do to a mapeyvangon jyaten no makwa. "
1PE,1,4,So tamo ikanoyong a yaomamoon so peymeymasaodan na ni Ama ta do to a omanoyong jya tao. To meyyonong o itoro na jinyo do teyngato ni Ama ta do to. 
1PE,1,5,"Ori rana am itoro na ni Ama ta do to do meyhanhan nya tao, do kapzat na jira ni Ama ta do to no oyowyat na a kaji da na vozawan a mangay do ikarateng no araraw no ipatazadang na sira do teyngato."
1PE,1,6,"Ori o sarayan nyo nya an. Tana yaro pa o alalaw nyo sicyaikwaya am cyaha, ta ji meyyonownay o akman sang a mavitos. "
1PE,1,7,O peypeypangayan no alalaw nyo am ipakateneng jinyo a manoyong so nakem ji Ama ta do to. Mapaonag no apoy o ovay. Am o nakenakem nyo ji Ama ta do to am jyabo kaji nakdekdengan pa kano ovay a jyagonay a. So ji na alasi no keyleylamdam na so onowned nyo ni Ama ta do to. No si ji kamo a hayo am mahap nyo rana o kazwayan nyo no marateng rana o araraw no yai na ni Yeso Kizisto. 
1PE,1,8,"Tana nyo jyacita si Yeso Kizisto sicyaikwaya am nyo katenngan o nyo kararalay nya. Abo rana o ciriciring jinyo, ta kamo tey masaray rana so onowned. "
1PE,1,9,Ta nyo na nimahap o patazadangan na jinyo ni Ama ta do to. Ori rana am kakownongan na ori no nakem nyo ji Ama ta do to.
1PE,1,10,Sira rana panoyonoywan na so ciring ni Ama ta do to a tao no kakwa am nimanakem da o kakala da so peypeypangayan no kapatazadang na so tao do teyngato ni Ama ta do to. So nipakalavatan da so sang a itoro na jinyo ni Ama ta do to. 
1PE,1,11,O Seyzi na ni Kizisto amyan jira am ori o nipaziman jira so keyyan no alalaw ni Kizisto a kapakaranes na rana no kazwayan na. Am ori o nipakanakman da no panoyonoywan na so ciring ni Ama ta do to so kapakateneng da do araraw na kano agcigcinan na no vazay ang. 
1PE,1,12,Nipaziman na rana ni Ama ta do to do panoyonoywan na so ciring a tao o ka beken na monganay jira no ipanci da vazay. Ta monganay jinyo a omanoyong jya. Am sicyaikwaya am na rana nioyatan sira no Seyzi o yameylimwang no Mapasaray a Ciriciring jinyo. Am o da ipeylimwang ori am mangay do tinsi o yamakza nya a katenngan.
1PE,1,13,Am ori o ipeytataziman nyo a mahap so vazay na ni Ama ta do to a meyhanhan nya a manta ninyo so aryarilaw na no mai rana si Yeso Kizisto. 
1PE,1,14,Onotan nyo si Ama ta do to. Ji nyo to nginara o marahet a icicirawat nyo no kaji nyo pa manaralayan. 
1PE,1,15,Naknakmen nyo o kaji nyo mapazavozan so marahet a vazay nyo. Ta si Ama ta do to a yanimapanop jinyo am yabo jiya o marahet. 
1PE,1,16,"Maniring do Seysyo am, ""Ji kamo meylimoteng so onowned an. Ta yaken rana am ji ko meylimoteng so onowned a Tao do to."""
1PE,1,17,"No kamo meynozi am nyo abneken si Ama ta do to a Ama nyo. Iya rana am ji mapeycyakaban a yamanita so mina vazay no tao. Am ori o panadnadan nyo sya an, do iyan nyo pa do karawan. "
1PE,1,18,"Naknakmen nyo o kaji na nitombosan jinyo ni Ama ta do to no monganay jinyo a ovay, do nyamoon nyo a malas a icicirawat no ineynapo nyo no kakwa. "
1PE,1,19,"Ta o na nitbos jinyo ni Ama ta do to do nyo peyraratenan am rala na ni Yeso Kizisto, akman so icicirawat da no mapatanatanang so nakem ji Ama ta do to a mapatanang so rala no ney yapya na kagling da. "
1PE,1,20,Ji na pa nyamaog o karawan am nipamnekan na rana si Yeso ni Ama ta do to a mawakwak no raraten no tao do karawan. So na ikanoyong rana a nimai a somidong jinyo. 
1PE,1,21,Iya o yanyo ipakateneng rana ji Ama ta do to a nimapeyvangon sya do heseb na a nimanta nya so azwazway na. Am ori o nyo rana to ngotokoci so nakem ji Ama ta do to a omanoyong do akman sang a oyowyat na a mapeyvangon jinyo no makwa.
1PE,1,22,"Kamo manoyong a yarana ji meylimoteng so onowned a yamarilaw no akma nyoy kakteh do cinai, do yanyo kanoyong a yaomonot do nanao na ni Ama ta do to. So ikakdekdeng nyo pa a marilaw no kadwan jinyo. "
1PE,1,23,Ta inyo rana am yamyan rana jinyo so to meyyonong a Ciriciring ni Ama ta do to a ikavyay no pahad nyo. 
1PE,1,24,"Akman so ciring do Seysyo. Ta maniring am, ""Yamamimin o tao a yakmey tamek. O kapyapya da am akman so savong no tamek a ji meyyonownay a mavozas."
1PE,1,25,"Am o ciring na ni Ama ta do to am to meyyonong."" Ori rana am Mapasaray a Ciriciring na ni Ama ta do to a yanamen rana nipeylimwang jinyo."
1PE,2,1,Am ori o karwan nyo do makakaday a marahet a vazay. Taosya o kapangononong so malas. Taosya o kapakatanteneteneng nyo. Taosya o kapanginanahet nyo. Taosya o kapanraherahet nyo so tao. 
1PE,2,2,Akman kamo so nimatazak a kanakan a komakday so meyzoko a akmey kanen no pahad nyo. So yopan nyo so sang a ipeypahagnat nyo a macikaop ji Ama ta do to. 
1PE,2,3,Ta nyo nimapeyneynara o na karilawan ninyo ni Ama ta do to.
1PE,2,4,Omasngen kamo so nakem ji Yeso Kizisto a Panirsirngen ta. Ta iya rana am yamanta nyaten so to meyyonong a ikavyay no pahad ta. So na icyakmey lalitan a tey mehni. Tana to da nazibwan no tao am jyakman sang si Ama ta do to a to nazibo nya. Ta si Yeso am nitenngan na ni Ama ta do to akmey lalitan a ikehni no onowned ta. 
1PE,2,5,"Inyo rana a tao a na yanan no to meyyonong a ikavyay no pahad nyo am itoro nyo o kataotao nyo ji Ama ta do to. So icyakma nyoy vato a ipatnek na so panaralayan. So nyo icyakmey mapatanatanang so nakem ji Ama ta do to. Am o patanangen nyo am sarasaray nyo. So sarayan na nya jinyo ni Ama ta do to so akman sang a nakem nyo sya, ta kamo na macikaop ji Yeso Kizisto a na rana yanan no Seyzi. "
1PE,2,6,"Ta maniring do Seysyo am, ""Ko nimangata so jya toda ka vato a lalitan a soil no vahay do Sian. Sira rana a meyhanhan nya am amyan so nakem na jira ni Ama ta do to."""
1PE,2,7,"O akmey lalitan rana am tey makdeng jinyo a omraralay ni Ama ta do to. Am o lalitan rana do ji raralay ni Ama ta do to a tao am ji da tenngi o kakdeng na. Akman so ciring do Seysyo. Maniring am, ""O Vato a niwalit da no mapatnek so vahay am nimeyvoga a ney makdeng na aslet no ai no vahay."""
1PE,2,8,"Maniring pa do Seysyo am, ""O Vato rana ori am cikadan da no tao a ikalektek da."" O icikad da no tao am ji da nganoyngi o ciriciring na ni Ama ta do to. Ori rana am ahapan na ni Ama ta do to so ji manaralay a tao."
1PE,2,9,"Am inyo am na nipamnekan inyo a yasa so inawan a mapatanatanang so nakem ji Ama ta do to a Panirsirngen ta. So ikanoyong nyo a abo so karatan a asa ka mahataw a italamozong ni Ama ta do to, a na nipamnekan a meylimwang no yamapeyzokab a vazay na. Ta inyo am na nyagag inyo do kasarisaryan a yameyraratenen. So nyo rana iyan do kazngangan. "
1PE,2,10,No kakwa am beken a italamozong na inyo ni Ama ta do to. Am sicyaikwaya am na rana italamozong inyo. No kakwa am ji nyo a tenngi o pangangasyan ni Ama ta do to. Am sicyaikwaya am nyo na nimahap o pangangasyan na.
1PE,2,11,O ko ipanci pa jinyo manga keypong am tamo akmey miseysan do karawan. Ji nyo to ngonongonongi o nakenakem nyo. Ta o marahet a onowned ta am ipeyparai ta ji Ama ta do to. 
1PE,2,12,"Ji nyo nginara o icicirawat da no ji nganoyong ji Ama ta do to a tao, ta arako o kapyapyan no iwawalam nyo a ka nira. Ta no si macita da inyo apiya so icicirawat no yatomamwad jinyo a kano yamazyak ninyo a tao am azwazwain da na si Ama ta do to no mai si Yeso Kizisto. "
1PE,2,13-14,"Am ori an, onotan nyo do makayokod ninyo a tao do karawan, do kapanadnad nyo si Ama ta do to. Akman sang sira o nipamnekan no panirsirngen a omzat do apiya so nakenakem a tao a kano oyyan da no marahet so vazay a tao. Ta onotan nyo sira. "
1PE,2,15,Ta o nakenakem na jinyo ni Ama ta do to am zazatan nyo no apiya icicirawat nyo o ji mamayok a ciring da no macioya ji Ama ta do to a tao. 
1PE,2,16,Inyo rana am kamo manoyong a italamozong ni Ama ta do to. Am ori o ji nyo rana pasngesngeni so marahet do onowned nyo. Ta manakem nyo o kakma nyoy lamlamsoy ni Ama ta do to. 
1PE,2,17,Ikanig nyo o kadwan jinyo. Ikarilaw nyo sira o akma nyoy kakteh do cinai. Panadnaden nyo si Ama ta do to. Ikanig nyo sira o makayokod ninyo a tao.
1PE,2,18,"Inyo rana a lamlamsoy da am onotan nyo sira o mapeylamsoy jinyo a tao ipakateneng da jinyo a manig nira. Am beken a marilaw ninyo o ikanig nyo, ta ikanig nyo sira o ji ngarilaw ninyo a lawpan. "
1PE,2,19,No abo kalasan nyo a to nazibwan no peyrarehtan da jinyo am isaray na o akman sang ni Ama ta do to. Ta onowned nyo am ahapen nyo o vazay na ni Ama ta do to. 
1PE,2,20,"No si kalasan mo o bakbakan da jimo a kato mo liliwan sya am cyaha, ta kalasan mo o akman sang. Am no abo o kalasan mo a kato da oyyan nimo a kato mo peykabobwan sya am cyaha, ta isaray na o akman sang ni Ama ta do to. "
1PE,2,21,Ori o peypeypangayan na no na panopan jinyo ni Ama ta do to. Ta akman sang si Yeso Kizisto a nimanngannga ninyo. So inaran nyo sya a to nazibo no alalaw nyo. 
1PE,2,22,Abo o raraten na. Abo o malas a ciring na.
1PE,2,23,No kavay da sya am abo o asa ka ciring na nipasapan na jira. No kapeyyalilima da jya am abo o asa ka ciring na yalalaw na sira. Ta kapasyasi na ji Ama ta do to a yamapeyyangangay so tao. 
1PE,2,24,Nisabway na ni Kizisto o raraten ta do jyojika. Ori o karwan ta na do peyraratenan ta a somazap so isaray na vazay ni Ama ta do to. O kataotao na ni Yeso a yanimanngannga nyaten am yata nipakahap so to meyyonong a ikavyay no pahad ta. 
1PE,2,25,Kamo akmey mavozaw a kagling a ji makateneng do rarahan. Am na rana nipaoli inyo. So yanyo ipacilolo rana jya a yana apzatan so pahad.
1PE,3,1,"Inyo rana mavakes am onotan nyo o kahanghangan nyo. Ta no si amyan jira ori so ji nganoyong do Ciriciring na ni Ama ta do to am anoyngan da rana, do pakacittan da so apiya icicirawat nyo. So ikapyapya no apya icicirawat nyo a kano aro a ciring nyo a inanao nyo sira. "
1PE,3,2,Ta macita da o kapiya no icicirawat nyo a kano kakdekdeng nyo amraralay ni Ama ta do to. 
1PE,3,3,Taosya o kapeyhahama nyo no avok nyo a kano ovaovay nyo a kano aywayob nyo. 
1PE,3,4,Ta ney makdeng o kapiya no onowned nyo. Ta o tey yapya so nakenakem do icyatatao na ji makazyazyak a mangay do ikararakehan na am tey mazway o akman sang do tangain na ni Ama ta do to. 
1PE,3,5,Ta sira rana meyhanhan ni Ama ta do to a mavakes no kakwa am akman sang o ahahapan da so kataotao da a omonot do kahanghangan da. 
1PE,3,6,O meyngaran so Salay mavakes am akman so sang a niomonot do kahanghangan na a meyngaran si Apolahan. Abneken na o kahanghangan na meymatmatngeh nya. No si manoyong kamo a apiya so icicirawat a jyanyahey no makakaday a vazay am manoyong kamo a akma ney anak ni Salay.
1PE,3,7,"Inyo rana mahakay a katovong da am panadnaden nyo sira o katovong nyo do vahay a mavakes, do kaji da macingayan jinyo so kolit. Ori an, kanigan nyo nira. Ta meyyangay kamo a makahap so to meyyonong a ikavyay no pahad nyo. No si mahap nyo o akman sang am abo ji na ngamizing a inozi nyo ni Ama ta do to."
1PE,3,8,Ko pakoyokoin jinyo am akma kamoy asa so ahahapan sya masicyakarilaw. Akman so aryarilaw nyo so kakteh nyo o karilawan nyo no akma nyoy kakteh do cinai. Makapiya kamo so nakem do kadwan jinyo. Masicyakanig kamo. 
1PE,3,9,Ji nyo patonggali o karatan no kadwan jinyo. Ji kamo masyavavay. Ta kaovayovay nyo so kadwan jinyo. Ta no kapanop na jinyo ni Ama ta do to am akman so sang o nakenakem na jinyo. 
1PE,3,10,"Akman so ciring do Seysyo. Maniring am, ""No kakzeben o kasaray do karawan am taosya o kapatwaw so marahet a ciring. Taosya o kapangalalas."
1PE,3,11,Ney yapya na am peymakarwan na o marahet a vazay na a kasazap na so apiya vazay. To na noiban do karawan o kapiya na so nakem do icyatatao na.
1PE,3,12,"Ta singkadan na ni Ama ta do to o ji meylimoteng so onowned a tao. Amizngen na o inozi da. Ji na nidonga o meyraraten a tao."""
1PE,3,13,Sino to makagogad ninyo no si meyngongyod kamo a somazap so apya vazay. 
1PE,3,14,Tana meyrarahet kamo do kanoyngan nyo am somaray kamo. Ji nyo anyaheyan o tatasa ka tao a omalalaw jinyo. Ji kamo a rahet so onowned.
1PE,3,15,"Ji kamo a haha so nakem ji Kizisto. Iraralay nyo a panadnaden o Panirsirngen nyo. Mangday kamo do araraw a omnakenakem so itovis nyo do mapacici jinyo, do raralayan nyo ni Ama ta do to a mapatazadang jinyo do teyngato. "
1PE,3,16,"Am panalawbowen nyo o nakem nyo a tomovis do akman sang a tao. Ji kamo meylimoteng so onowned a kanig da no mapanyanig jinyo, do kapiya no icicirawat nyo a omahap so nanao ni Kizisto. "
1PE,3,17,No nakenakem ni Ama ta do to o kapeyrarahet da jinyo do kanoyngan nyo am cyaha. Ta apyapya rana ori a kano peyrarehtan da jinyo do kalasan nyo. 
1PE,3,18,"Ta ipisa si Yeso Kizisto a nimawakwak no raraten ta, kapakavos na rana so vazay na a mapatazadang jyaten do teyngato. So ikanoyong na abo so raraten a nisomabway no raraten no tao, do na kapanop jyaten ji Ama ta do to. Tana niwakwak da o kataotao na am jya nimawakwak o pahad na. "
1PE,3,19,Nioyatan no Seyzi o pahad ni Yeso a mangay a mapamizing so pahad no nimawakwak rana tao. 
1PE,3,20,Sira rana am ji da nyanoyngan si Ama ta do to no kapamaring na ni Noya so avang na. Kakwakwan da ji manganoyong am ji na nikahayo sira ni Ama ta do to a nanalahen a mamlis. Tana wawao sira o nisomdep do avang ni Noya am nivyay na sira ni Ama ta do to do rako a henep. 
1PE,3,21,O henep rana am kehngehngay na no ranom a da itaktak jyaten do kyokay. Am sicyaikwa rana ya am nyo rana ipeyhanhan si Yeso Kizisto a nimirwa a mavyay a mapatazadang jinyo do teyngato. So ji na monganai do kanownaw no kataotao nyo. Ta monganay jyaten a manci nya ji Ama ta do to so kanoyong ta na mahap so vazay na. 
1PE,3,22,Yana myan si Yeso Kizisto do teyngato a yamlisna do wanan ni Ama ta do to a yatomalamozong no tinsi. So ji da makapeysopoi do oyowyat ni Kizisto no makakaday do teyngato.
1PE,4,1,"Manoyong o kanimanngannga na ninyo ni Yeso Kizisto. Am ori an, no manngannga kamo do raralayan nyo ni Yeso Kizisto a kato nyo liliwan sya a makanakem si Kizisto a nisomabway no raraten nyo am manoyong kamo na nikomaro do peyraratenan nyo. "
1PE,4,2,"Pamindahen nyo rana sicyaikwaya o kaji nyo rana mangozayan do malas a monganay jinyo a onowned nyo. Ta o apyahen na ni Ama ta do to o ahapen nyo, do ipeyigegen nyo pa do karawan. "
1PE,4,3,"Teywara o mina raraten nyo no kakwa. Ta meyyangay kamo pa so vazay a kano ji raralay ni Ama ta do to a tao a to meyvozaw a mapasagpyan so aktokto nyo a masakisakin, manaralay so malas a tao do to nyo, pacyangayan no makakaday a raraten nyo. "
1PE,4,4,"So yada na savasavakan ninyo no yaji manaralay a tao, do yanyo na kaji macikaopan jira a somagpyan so vazay. Am ori o da kazyakan ninyo. "
1PE,4,5,"Am cyaha, ta mangay o kasazap da si Ama ta do to a yamapeykapyapinpin so mavyay a kano nimawakwak a tao. "
1PE,4,6,Ori o yarana nipamizngan no Mapasaray a Ciriciring na ni Ama ta do to so yarana nimawakwak a tao. Ta tana meyyangangay o tao a tana mawakwak a komaro do karawan am o pahad da no nimraralay ni Ama ta do to am macitovong ji Ama ta do to do teyngato.
1PE,4,7,Yarana masngen o ikavos no karawan. Makowyowyat kamo pa omzat do onowned no kataotao nyo. Ta ori o ikabo no raraten a makazazat do inozi nyo. 
1PE,4,8,O ney makdeng na am ikarilaw nyo o kadwan jinyo. Ta o pangarilawan rana am mapeyyopowpas so makakaday a pasicyakaoyyan ta do karawan. 
1PE,4,9,Masaray kamo a tomaotao so omatao jinyo a tao. Taosya o kaoya nyo so aktokto a amrapong sira. 
1PE,4,10,To ta mangozai o teneteneng a nitoro na jyaten ni Ama ta do to a somidong so tao. 
1PE,4,11,O meylimwang no Ciriciring ni Ama ta do to am Ciriciring na ni Ama ta do to o malavat da. No manidong ta so icyatatao ta am ipeyhanhan ta si Ama ta do to a tomoro no oyowyat na jyaten. Ta no si macita da no tao o vazay ta a sidongen ni Yeso Kizisto am azwazwain da si Ama ta do to no aro a tao. Inaoy si mangay ji Ama ta do to o azwazway a kano oyowyat a mangay do kaidan no karawan! Amin.
1PE,4,12,"Manga keypong, ji nyo ngyakan o keyyan no makdeng a alalaw nyo a ileylamdam na jinyo ni Ama ta do to. Ta kangay na ori no alalaw ta amraralay ni Ama ta do to a tao. "
1PE,4,13,Kasaray nyo a macizanod so alalaw ji Kizisto. Ta ori o ikasaray nyo no mai rana si Kizisto. 
1PE,4,14,Masaray kamo no amyan so peyleylakan da jinyo a mahap so vazay ni Kizisto. Ta padnadnahen na o nakem nyo no Seyzi na ni Ama ta do to a yamyan jinyo. 
1PE,4,15,Inaoy no si ji monganay do panwakwakan nyo so tao a kano panakawan nyo a kano peyvonagan nyo so tao a kano kazyakan nyo no icyatatao nyo o yapwan no alalaw nyo. 
1PE,4,16,Am no amyan so alalaw nyo do kapanaralay nyo am ji nyo macimasnekan. Isaray nyo ji Ama ta do to o yanyo kapacikazway do ngaran ni Kizisto.
1PE,4,17,Yarana marateng sicyaikwaya o araraw no yana ipeykapyapinpin so tao ni Ama ta do to. Am papwen na do omanoyong jya tao o pacicin na. No si panmahen na yaten a pacicin ni Ama ta do to am makongo paro sira so wanjin o jya niomanoyong do Mapasaray a Ciriciring na ni Ama ta do to a tao. 
1PE,4,18,"Akman so ciring do Seysyo. Maniring am, ""Kakwakwan da no apiya so nakenakem a tao a masalit a patazadangen ni Ama ta do to, a ney manngo sira o yatey rako so raraten a tao. Ta jyabo kaji na meydednan jira no pasingsingtan na jira ni Ama ta do to a."""
1PE,4,19,"Am ori an, no si nakem na ni Ama ta do to o kapakasazi da no tao so alalaw am ji da macimazai o kapanidong da so tao. Ta ipeyhanhan da si Ama ta do to a nimangamaog so tao do karawan a makasidong sira."
1PE,5,1,Inyo rana yakman jyaken a cyozo do kyokay am ko ipanci jinyo o kanimakacita ko si Yeso Kizisto a nipeyrarahet da kawakwak da sya. Ko ipanci jinyo o azwazway ta no makwa do teyngato. 
1PE,5,2,Pakapyahen nyo sira nanawen o akma ney kagling ni Ama ta do to a yana nitoro jinyo a yaponged nyo. Am taosya o kasalit nyo so onowned a mapeyveyveken sira. Beken a no panizpin da inyo o ipeyvazay nyo. Ta manoyong o kasaray no onowned nyo a somidong sira. 
1PE,5,3,Taosya o kapeymetdeh nyo so nitoro na jinyo ni Ama ta do to a yaponged nyo a akma ney kagling. Ta peycitacittan da o apiya vazay nyo nira. 
1PE,5,4,Ta no si makaranes rana o araraw ni Yeso Kizisto a yaomaponged ninyo am manoyong o kapakahap nyo rana so yazaw na jinyo a to meyyonong a azwazway nyo do teyngato.
1PE,5,5,"Inyo rana a malalavayo a tao am onotan nyo o apya ciring da jinyo no rarakeh. So ko to zagomi jinyo a yapancyan no kapaveveh nyo so aktokto nyo a somidong so vazay no kadwan jinyo. Ta maniring do Seysyo am, ""Ji na nidonga ni Ama ta do to o mapahama so nakem na tao. Apyapyahen na pa sidongen sira o mapaveveh so nakem da tao."""
1PE,5,6,Pavevehen nyo o nakem nyo do tangain ni Ama ta do to. Ta amyan so araraw na no pakatkatan na jinyo ni Ama ta do to. 
1PE,5,7,To nyo mimina o alalaw nyo a itoro ji Ama ta do to. Ta iya o makasidong jinyo.
1PE,5,8,Meypepzat kamo. Taosya o kakma nyoy mitkeh so onowned. Ta si Satan a kavosoyan nyo am yakmey kokoman so tao a yaji yakneng do na yanan a yameykala so tao a na kanen a na pasyain so nakem ji Ama ta do to. 
1PE,5,9,Pahadpeten nyo o nakem si Ama ta do to. Likodan nyo o vazay ni Satan. Ta nyo katenngan sira o akma nyoy kakteh do cinai a yakman jinyo a yamakasazi so alalaw da a yamraralay ni Ama ta do to. 
1PE,5,10,"Si Ama ta do to am yana yapwan no rako a pangangarilawan, do na kapazanod jinyo do azwazway na. Ta inyo rana am kamo rana macikaop ji Kizisto. Am ori an, no si mavitos rana o yaji meyyonownay a alalaw nyo am manoyong kamo na oyatan ni Ama ta do to, kahadpet nyo na so nakem. "
1PE,5,11,Inaoy no si mangay o azwazway a kano oyowyat ji Ama ta do to a mangay do kaidan no karawan! Amin.
1PE,5,12,O teygami rana ya am si Sila akma tey kakteh do cinai o yanisomidong jyaken a yameyteygami ninyo. Ta ko katenngan o na katey makdeng so nakem ji Yeso Kizisto. Ko paiten inyo. Ko ipanci jinyo o manoyong a pangangasyan ni Ama ta do to. Ji kamo a haha so onowned an. 
1PE,5,13,Sira rana akma nyoy kakteh do cinai do Papilon a kyokay am yada ipeyminaminasi inyo. Ta kamo meyyangangay a na nipamnekan ni Ama ta do to a omanoyong ji Yeso. Yakman sang si Make a akma koy anak a yameyminaminasi ninyo. 
1PE,5,14,"Ipeyminaminasi nyo o kadwan jinyo, do kapasicyakarilaw nyo amraralay ni Ama ta do to. Inaoy no si mamimin kamo a makahap so ikapiya no onowned nyo a meyhanhan ni Kizisto."
2PE,1,1,"Yaken rana am si Simong Pite ko a nipamnekan na ni Yeso Kizisto a amlivolivon no ciriciring na a lamlamsoy na. Yako ipeyteygami inyo a yana rana nipatazadang ni Yeso Kizisto a Tao do to ta. Ta tamo na meyyangay a yamraralay ni Yeso, do kaji na mapeycyakabanan jyaten ni Ama ta do to. "
2PE,1,2,"Inaoy si itoro na ni Ama ta do to a kani Yeso a Panirsirngen ta o pangangarilawan na kano ikapiya no onowned nyo, do yanyo kanoyong a yarana makateneng ji Ama ta do to a kani Yeso Kizisto."
2PE,1,3,"Na rana nipazanod yaten ni Ama ta do to no oyowyat na, akma ney anak do karawan. Am ori o ji tamo meylimotengi so onowned do araraw. O tamo ipakahap so sang am yaomagaz do tamo rana kapakateneng ji Ama ta do to a yanimapanop jyaten a yamapazanod jyaten do inawan na kano azwazway na ni Ama ta do to, "
2PE,1,4,do na kapangononong do mina ciring na jyaten. Ori o ikanoyong nyo a komaro do ikeykakza nyo a monganay jinyo a tao do karawan a macikaop rana ji Ama ta do to a ji meylimoteng so onowned.
2PE,1,5,Ori o ikowyowyat nyo pa mapeypahagnat so nakem ji Ama ta do to. Ta ori o ikapya na no icicirawat nyo. Meypahagnat kamo so aktokto. Ta ori o ipakazab nyo so nakenakem na ni Ama ta do to. 
2PE,1,6,Apzatan nyo o onowned nyo do icyatatao nyo. Meypahagnat kamo so onowned a ji mapeyyan do onowned nyo so makakaday a alalaw. Ta ori o ikakdeng nyo rana so nakem a amraralay ni Ama ta do to. 
2PE,1,7,Makakdekdeng kamo pa omraralay ni Ama ta do to a marilaw no akma nyoy kakteh do cinai. Inarahen nyo si Ama ta do to so pangarilawan a marilaw no aro a tao. 
2PE,1,8,"Mamimin ori a ahapen nyo. Ta ori o iyan no peypeypangayan no kararalay nyo ni Kizisto, do kapakateneng nyo rana ji Yeso Kizisto a Panirsirngen ta. "
2PE,1,9,"O ji mangononong do akman sang a vazay a tao am akmey mavota, do kato na rana makahamangan do mina kavonas na rana no raraten na no kakwa."
2PE,1,10,"Ori an manga kakteh an, ipakowyowyat nyo pa a mapeyyan sya do onowned nyo so mina kapamnek na jinyo ni Ama ta do to. Ta no si akman kamo sang am jyabo kapeyparai nyo ji Ama ta do to a, "
2PE,1,11,a macikaop rana do to meyyonong a italamozong na ni Yeso Kizisto a Panirsirngen ta a mapatazadang jyaten do teyngato.
2PE,1,12,Tana nyo na katenngan o yamakakaday a vazay eya a yarana mapeyyan so nanao na ni Ama ta do to do onowned nyo am ko ji macimazai o ko kapaziman jinyo. 
2PE,1,13,Do ko iyan pa do karawan am jyabo kapacimaza ko jinyo a vavagan a peyparakwen so nakenakem a. 
2PE,1,14,"Ko na makazazap o kakeykai na rana no kataotao ko a komaro do karawan, do kanimapaziman na rana sya jyaken ni Yeso Kizisto. "
2PE,1,15,"Jyabo o kapacimaza ko do yamakakaday a nanao na ni Ama ta do to a ipamizing jinyo a, a kaji nyo rana makahamangan jya, do italikan ko rana do karawan."
2PE,1,16,Beken a namen to mangamaog so kavavatanen a namen ipamizing jinyo a yamanci no keypirwa na mai ni Yeso Kizisto a yatey mowyat a Panirsirngen ta. Ta manoyong o kanimakacita namen sya a tey mazway a Tao do to. 
2PE,1,17,"No kapeydedna na so azwazway ni Ama ta do to ji Yeso Kizisto am nimyan namen do dang. Nimapo do teyngato o ciring na ni Ama ta do to. Maniring am, ""Iya rana am Anak ko ya a yako ikaglaw."" "
2PE,1,18,Manoyong o kanimakamizing namen so ciring na ni Ama ta do to a apo do teyngato no kapacihza namen ji Yeso no keyyan namen do tokon.
2PE,1,19,"Ori o yanamen ji palasi so ciring a yada ipeylimwang no panoyonoywan na so ciring ni Ama ta do to a tao. So pakamyamizngan nyo pala so ciring ang. Ta ori rana am yakmey zampo ori a yatomiray so kasarisaryan, mangay do idada na rana no araw do madagdag. So icyakman na sang si Yeso a omzezak so onowned nyo a mangay do araraw no yai na rana. "
2PE,1,20,O ney makdeng na am ji nyo to ngonongonongi a pehtawen o ciring no panoyonoywan na so ciring ni Ama ta do to do Seysyo. 
2PE,1,21,Ta o ciring no panoyonoywan na so ciring ni Ama ta do to a tao am beken a monganay jira. Ta o oyowyat no Seyzi o nisomidong sira. So ikanoyong no ciring da apo ji Ama ta do to.
2PE,2,1,"No kakwa do Isedi am amyan so nimalas so ipangnanao a tao. Akman sang jinyo, ta no makwa am amyan so malas so ciring a tao. Sira rana am ipeylimwang da o iparai no pahad nyo ji Ama ta do to, mangay ji Yeso Kizisto a nimawakwak nira o alalasan da. Am o akman rana sang a tao am ji meyyahahay o kapeydedna na jira no oyaoyyan na nira ni Ama ta do to. "
2PE,2,2,Tana somagpyan sira am amyan so aro a tao a macilolo jira a mapasagpyan so nakenakem da. So ikanoyong no nanao na ni Ama ta do to a pasagsagpyanen da no tao. 
2PE,2,3,Sira rana malas so ipangnanao a tao am mangamaog sira so ciriciring a ipeylimwang da ipangap da so apzapzatan no tao a ikadpeh jira. So iyan na rana no kakwa no oyyan na nira ni Ama ta do to. So ikanoyong da rana ji rana makasaway do pasingsingtan na jira ni Ama ta do to.
2PE,2,4,O nimeyraraten a tinsi am ji na vonasa o raraten da. Ta nipangay na sira do kararatan. So nilyowan na sira aptengen do kasarisaryan a yamapanala so araraw ni Ama ta do to a mapeykapyapinpin so tao. 
2PE,2,5,"Ji na nipeykabobo o raraten da no tao no kakwa. Ori o nipeykehnepan na sya a ibalinas na so ji mapanadnad si Ama ta do to a tao. Wawao sira Noya asa ka vahay a nivyay ni Ama ta do to, do kaji na nimapasalan do ciriciring na ni Ama ta do to a ipeylimwang do tao. "
2PE,2,6,Nibalinas na ni Ama ta do to o tao do adwa ka ili a meyngaran so Sotoma kano Hamola. Ori o nipakasan na so apoy a itemtem na sira a ipacita na so ji manganwanoyong a tao. 
2PE,2,7,"Nivyay na o meyngaran so Lote, do kapya no onowned na. Iya rana am ikarahet na no onowned sira o meyraraten a tao. "
2PE,2,8,"Tey meyngen o onowned na a makacita so raraten da do araraw no meyraraten a tao, do kapacikeylyan na jira. "
2PE,2,9,Am katenngan na ni Ama ta do to a pahawahen sira o jyablis so onowned a makanakem sya a tao do alalaw da. So ipakateneng na ni Ama ta do to do meyraraten a tao a pasingsingtan no marateng o araraw na no peykapyapinpinan na so tao. 
2PE,2,10,Tarek pa sira o to mangozangozay do onowned da a ji mapanadnad so oyowyat ni Ama ta do to. Ta jyabo kaji nakdekdengan pa no pasingsingtan na jira. Pahamahen da o nakem da no malas so ipangnanao a tao a ji mapanadnad so tinsi na ni Ama ta do to. 
2PE,2,11,Kakwakwan da no tinsi arakorako pa so oyowyat a ka nira am ji dadkeci sira rehrehten no ciriciring da do tangain na ni Ama ta do to. 
2PE,2,12,"Am o malas so ipangnanao a tao am sya akmey omalalam a yaji makateneng do kasnekan da a yamapananala so omwakwak sira a tao. Da ikazyak o yada jyatenngi a vazay. So ikanoyong na mangay jira no peyoyaoyyan na ni Ama ta do to, "
2PE,2,13,"do kalas no vazay da do icyatatao da. O abneken da ney yapya na vazay am azwain da o kataotao da, abo so ji peyveyvazaya do maraw. So nyo ikanoyong a yamacikatamwad jira do da kapacizavoz jinyo. Ta sira rana am da isaray da kapanlita so tao. "
2PE,2,14,Yabo da ji nitanita no mata da. Da pa ji makamyamyan o yamakakaday a yada peyraratenan. Da cirarahen sira o yaji makanet so onowned ji Ama ta do to a tao a mapasagpyan so kataotao da. Sira rana am da inaman o yada pangangagoman. So da ikanoyong a yana balinasen ni Ama ta do to. 
2PE,2,15,"Da peymakarwan o apiya rarahan. So da ikanoyong a yamavozaw a yaominara so anak ni Peyley a meyngaran so Palang. Iya rana am ikeykakza na pa o keyyan no nizpi na, ji na ngezsangan o kapeyraraten na. "
2PE,2,16,So nioyyan na nya ni Ama ta do to do raraten na. Ori o mina to na meyzezyaki rana no baka a kaoranan na amwoya nya a omzazat do malas a vazay na.
2PE,2,17,Sira rana o malas so ipangnanao a tao am akman sira so matdes a atbod a kabwan rana no ranom. So icyakma dey pavyoten no pagpag a cinalab a kabwan no maciralay a cimoy. Mangay o kapangayan na sira ni Ama ta do to do rako a kasarisaryan. 
2PE,2,18,Sira rana am sya mapatwaw so rako a ciring a tomirara so vayo pa niomtad no peyraratenan da tao. 
2PE,2,19,"Ipanci da o kapeypapya da no macilolo jira. Am jyakman sang, ta kapasagpyan da so icicirawat da. So ikanoyong no macihza jira tao a kalamsoyan no makakaday, do katalamozong na nira no raraten. "
2PE,2,20,"No si amyan so tao a makateneng do Panirsirngen ta si Yeso Kizisto a mapatazadang jyaten do teyngato a kanikomaro na rana do makakaday a raraten do karawan, a kaoli na pa so mina raraten na am arakorako pa o kanginanawan na no nang. "
2PE,2,21,O to ngaro do apyahen na vazay ni Ama ta do to amraralay nya am apyapya rana kaji na nimakamizngan so Ciriciring na ni Ama ta do to. 
2PE,2,22,"Manoyong o ciring da no tao no kakwa. Ta maniring sira am, ""O niota da no ino am mangay da olin a kanen."" Akman sang o kois, ta no teyka rana sira aryosen am meyoli pa sira marios do kahethetkan."
2PE,3,1,"Manga kakteh, oya rana am ikadwa na ya no teygami ko jinyo. Yameynanod yadwa ka teygami a yana adketan no ciring a yako ipaziman jinyo, a yako ivavaga jinyo a peyparakwen so nakenakem. "
2PE,3,2,Inaoy si mamimin nyo peyyanen do onowned nyo o mina ciring da no panoyonoywan na so ciring ni Ama ta do to a kano mina ciring na ni Yeso a Panirsirngen ta a mapatazadang jyaten do teyngato a ninanao da jinyo no nipamnekan na a omlivolivon no ciriciring na. 
2PE,3,3,O ney makdeng na am manakem nyo o keyyan no to mangozangozay do onowned da tao a meykeykaming ninyo do pangavosan no karawan. 
2PE,3,4,"No maniring sira am, ""Wanjin na kai ni Kizisto a manci no kai na asyo. Sira rana nimeykawakwakwak a ineynapo ta am wanjin o na kablis no nyamaog na karawan."" "
2PE,3,5,To da nazibwan o kanimamaog na ni Ama ta do to so hanit a kano karawan no ciring na. O tana eya am nimeytotwaw apo do ranom a kapeypinpin na rana sya. 
2PE,3,6,Nipangamaog na ni Ama ta do to o ranom so karawan. Nibalinas na no ranom o karawan. 
2PE,3,7,"Am sicyaikwaya am yajyablis o hanit a kano teyrahem, do yana kahad sya no ciring na ni Ama ta do to, mangay do itemtem na so hanit a kano karawan a kano ji manganoyong a tao, no marateng rana o araraw no ipeykapyapinpin na so tao ni Ama ta do to."
2PE,3,8,"Am ji nyo a hamangi o meykasa vazay, manga kakteh an. Tana kasaraw a tana makazivo awawan am meyyangay ori ji Ama ta do to. "
2PE,3,9,O nakenakem ni Ama ta do to a kano tao am ji meyyangay. Ta si Ama ta do to am ji mapainin do mina ciring na. Ta tana inyo am akman sang a na jyahaywan a pananalahen a yamamlis. Ta ji na mamyapyan o asa ka tao do karawan a mangay do kararatan. Ta ikakza na o kamimin no tao a mamlis a komaro do raraten da.
2PE,3,10,Am o araraw no yai na no Panirsirngen ta am jyaziman a akmey manakaw a tao. No si marateng o araraw ori am meykaing a matemtem do kakavos no karawan a kabo na rana no sinokob no hanit a kano teyrahem a matemtem no rako a lila no apoy. So ikabo na rana no masaod no karawan. 
2PE,3,11,"No si manoyong o kakman na sang a mabalinas no makakaday am makongo kamo so wanjin a tao. Am ori an, kakzan nyo no ji meylimoteng so onowned a tao a omraralay ni Ama ta do to, "
2PE,3,12,a omapananala so araraw ni Ama ta do to a ji meyyahahay a makaranes. No si marateng o araraw ori am matemtem o masaod no hanit. So ikabo na rana no masaod no hanit a omonag no lila no apoy. 
2PE,3,13,Am yaten rana am yata pananalahen o nipanci na ni Ama ta do to a vayo a hanit a kano teyrahem. O ji meyraraten o amyan do dang.
2PE,3,14,"Am ori an manga kakteh an, no kamo manoyong a yamapananala so araraw ori am makowyowyat kamo pa mapeyvazay so apya vazay a abo so karatan a macikaop ji Ama ta do to. "
2PE,3,15,"Naknakmen nyo o kaji na angsahan jinyo a pananalahen ni Ama ta do to. Ta ori o avyayan na jinyo, akman so mina ciring ni Pawlo a akma tey kakteh do cinai do teygami na a mangozay do teneng na ni Ama ta do to. "
2PE,3,16,O akman rana sang am yamamimin do teygami ni Pawlo. Am yaro dang yamasalit a ciring ni Pawlo a yada to peypalasa a yapazsin no yaji macipayok so nakem a tao. Akman so yatatasa ciring do Seysyo a yada patareken a yaononongan. Am o akman rana sang a tao am peydednan no peyoyaoyyan na ni Ama ta do to.
2PE,3,17,"Am nyo na katenngan o yakman sang a ciring, manga kakteh. So azimanan nyo sya, ta kalittan kamo so onowned a peykowawen so nakem no yaji macipayok so nakem a tao. "
2PE,3,18,"Am meypahagnat kamo so nakem a makateneng ji Yeso Kizisto a Panirsirngen ta a mapatazadang jyaten do teyngato, a makateneng do karilawan na ninyo. Inaoy si mangay jya o azwazway sicyaikwaya kangay na do kaidan no karawan. Amin."
1JN,1,1,Namen padketen do teygami eya o Ciring a yapwan no to meyyonong a ikavyay no pahad. Ori rana am Ciring na ni Ama ta do to a nimeycicinda a nimyan no kakwa. Nimamizing namen rana o ciring na. Nimacita namen rana ori. So na ikanoyong no kanimakacita namen sya do kanimacihza namen jya no keyyan na do teyrahem. Iya rana am si Yeso Kizisto. 
1JN,1,2,"No kai na do teyrahem am manoyong o kanimakacita namen sya. Am ori o namen peylimwangan nya jinyo so to meyyonong a ikavyay no pahad ta. Ta iya o yapwan no to meyyonong a ikavyay no pahad ta, a nimacitovong ji Ama ta do to do teyngato a nimacikaop jyamen. "
1JN,1,3,"O nimacita namen a kano nimamizing namen am namen toywen jinyo. So ikanoyong nyo na macikaop jyamen a akma nyoy kakteh do cinai, do namen kapacikaop ji Ama ta do to a kano Anak na si Yeso Kizisto. "
1JN,1,4,O namen padketan sang do vakong eya am namen ikakza inyo a macikasaray jyamen.
1JN,1,5,Namen ipeylimwang jinyo o ciring a yanamen nimamizing ji Yeso Kizisto. So ikanoyong na akmey zezngang ni Ama ta do to. So ikabo no masari jya. 
1JN,1,6,"Am ori an, no si ipanci ta o kapacikaop ta jya kaji ta mamlisan a meyraraten akmey amyan do kasarisaryan am manoyong kapangalalas ta, do kaji na macipayokan no nakenakem ta. "
1JN,1,7,Am no si amyan ta do kazngangan a akman si Ama ta do to am macikaop ta do akma tey kakteh do cinai a omraralay ni Ama ta do to. Ta o rala na ni Yeso Kizisto a Anak na ni Ama ta do to o amvonas so makakaday a raraten ta.
1JN,1,8,"No si ipanci ta o kabo no raraten ta am alalasen ta o kataotao ta, do kaji ta mangononongan do nanao ni Ama ta do to a nimamizing ta. "
1JN,1,9,"Am no si ji ta naywa o raraten ta ji Ama ta do to a yaji mapeycyakaban so tao am vonasen na o raraten ta, do kapangononong na do ciring na. So icyakma tey nikowyasan a malavang so onowned a abo rana so karatan. "
1JN,1,10,Am no si ipanci ta o kaji ta pa nimeyraraten am manoyong ta ipanci si Ama ta do to a mangalalas. Ta nipanci na rana ni Ama ta do to do Seysyo o kamimin no tao a meyraraten. So icyakma ney abo no ciring na ni Ama ta do to do onowned ta.
1JN,2,1,"O yako peyteygamyan ninyo manga ovay am ko vavagan inyo a kakaro nyo do peyraratenan nyo. Am no si amyan so asa ka tao a meyraraten am cyaha, ta ipasyasi na yaten ni Yeso Kizisto ji Ama ta do to. Ta iya rana am abo o raraten na. "
1JN,2,2,"Nimawakwak si Kizisto a omvonas so raraten ta. Am beken a yatehen, ta kazagoman no tao do karawan. "
1JN,2,3,No si onotan ta o ciring na ni Ama ta do to am manoyong ta macikaop jya. 
1JN,2,4,"No amyan so tao a manci no kapakateneng na jya kaji na ngonotan do ciring na am mangalalas o akman sang a tao, do kaji na mangozayan jya peyvazain so nanao na ni Ama ta do to a nimamizing na. "
1JN,2,5,Am o tao a mapeyvazay so ciring na ni Ama ta do to am manoyong ori a omraralay nya. So ipeyngongyod na rana a macikaop ji Ama ta do to. 
1JN,2,6,O tao rana manci no kapacikaop na ji Ama ta do to am inarahen na an o icicirawat ni Kizisto no keyyan na pa do teyrahem eya.
1JN,2,7,O vatvatek ko rana ya manga kakteh am o kapasicyakarilaw tamo an. Ta oya rana am beken a yavayo ya nanao. Ta nimamizing nyo pa no kavayo nyo pa omanoyong ji Yeso o akman sya nanao. 
1JN,2,8,Am o yako vatvatkan a ciring jinyo am akmey yavayo ori an. Ta o nanao am yana nipacita jyaten ni Kizisto o manoyong a pangangarilawan na. So nyo ikakman sang a yamapatwaw sya. So yana rana ikaslin no masari a yana cirain no kazngangan. 
1JN,2,9,No amyan so tao a manci no keyyan na rana do kazngangan a kaji na vonasan no pacioyyan na do akma ney kakteh do cinai am jyablis ori a amyan do kasarisaryan. 
1JN,2,10,"O tao rana marilaw no akma ney kakteh do cinai am amyan ori do kazngangan, do kabo rana no marahet do onowned na a pacikzan da no tao. "
1JN,2,11,Am o mapeyyan do onowned na so oyyan na no akma ney kakteh do cinai am amyan ori do kasarisaryan. So ikanoyong na akmey omalam do kasarisaryan a ji makacita so angayan na.
1JN,2,12,"Ko ipeyteygami inyo a akma koy anak, ta o raraten nyo am yana rana nivonas ni Ama ta do to, do kanimawakwak na nyaten ni Kizisto. "
1JN,2,13,"Ko ipeyteygami inyo a akma koy inyapwan, do nyo kanoyngan ji Yeso Kizisto a nimeycicinda mavyay no kakwa a Tao do to. Ko inyo ipeyteygami a mowva tao, ta yanyo rana niharag si Satan."
1JN,2,14,"Yako ipeyteygami inyo akma koy anak, ta nyo anoyngan si Ama ta do to. Ko ipeyteygami inyo a akma koy inyapwan, ta nyo anoyngan si Yeso Kizisto a nimeycicinda amyan no kakwa. Ko inyo ipeyteygami a mowva tao, ta kamo tey makdeng so nakenakem a meyhanhan ni Ama ta do to, do nyo kapeyyan sya do onowned nyo so ciring na ni Ama ta do to, a yarana nimharag si Satan."
1JN,2,15,Ji nyo akzan o makakaday a ikeykakza no tao do karawan. Ta no si ikakza nyo ori am meyparai kamo ji Ama ta do to. 
1JN,2,16,O makakaday rana marahet do karawan a akman so pangangagoman ta kano ta macita a ikeykakza ta marahet a kano pahaman ta so nakenakem ta am mamimin ori a monganay do raraten no tao do karawan. So ji na monganai ji Ama ta do to. 
1JN,2,17,O karawan eya kano pangangagoman no tao am ji meyyonownay ori. Am o mapeyvazay so vazay ni Ama ta do to am amyan rana jya o to meyyonong a ikavyay no pahad na do teyngato.
1JN,2,18,"Manga ovay, yarana makeykai o na pangavosan no karawan. Nimamizing nyo na o na kai no Omalalas ji Kizisto a tao. So yada ikanoyong no omalalas ji Kizisto a yarana meytotwaw. O vazay rana ori am ipakateneng ta na do kasngen na rana no pangavosan no karawan. "
1JN,2,19,Sira rana omalalas ji Kizisto a tao am sya ji meyngongyod ori a omraralay ni Kizisto. Am ori o da rana ji macilovoci jyaten. O manoyong a omraralay ni Kizisto am macikaop sira jyaten. Am sya ji macikaop jyaten sicyaikwaya. Am ori o ta ipakateneng jira omalalas ji Kizisto.
1JN,2,20,Am na rana nitoro jinyo o Seyzi ni Kizisto. Am ori o nyo ikamimin a yarana makateneng do nanao ni Ama ta do to. 
1JN,2,21,O ko peyteygamyan ninyo am nyo katenngan o nanao na ni Ama ta do to. So nyo ipakateneng do malas a beken a apo do nanao ni Ama ta do to. 
1JN,2,22,"O mangalalas a tao am omalalas ji Yeso Kizisto a Tao do to. So ikanoyong no akman sang a omalalas ji Kizisto a tao, do kaji da nganoyngan ji Ama ta do to a kano Anak na. "
1JN,2,23,O ji nganoyong do Anak ni Ama ta do to am akman sang si Ama ta do to a ji da nganoyngi. Omanoyong do Anak ni Ama ta do to am akman sang si Ama ta do to a anoyngan da.
1JN,2,24,O ciriciring na ni Ama ta to do a nimamizing nyo no kavayo nyo pa manganoyong am to nyo peyyononga pangozayan. No si manoyong kakman nyo sang am macikaop kamo na ji Ama ta do to a kano Anak na. 
1JN,2,25,Ta o ipanci na jyaten a mahap ta ni Kizisto am to meyyonong a ikavyay no pahad ta.
1JN,2,26,O yadomket do teygami ko a ciring am yako ipaziman jinyo do kaji nyo ngamizngan so malas so ipangnanao a tao. 
1JN,2,27,Am inyo am na rana nitoro jinyo ni Yeso Kizisto o Seyzi. No si myan jinyo o Seyzi am ji nyo na ngakdaya o nanao da no tao. Ta nanawen na inyo no Seyzi a ipakateneng nyo do makakaday a vazay. O inanao na jinyo no Seyzi am abo do dang malas. Onotan nyo o nanao no Seyzi. Ta ori o ikanoyong nyo a macikaop ji Kizisto.
1JN,2,28,"Ji nyo ngawawan o kapacikaop nyo ji Kizisto, manga ovay an. Ta no si marateng o araraw no yai na am abo rana ikarahet nyo no onowned do tangain na. "
1JN,2,29,Katenngan nyo o kabo no kararatan ni Kizisto. O tao rana abo so karatan a mangozay do nanao ni Ama ta do to am manoyong a anak ni Ama ta do to.
1JN,3,1,Yatey makdeng o aryarilaw na jyaten ni Ama ta do to. Yatey rako o pangangarilawan na a makanket jyaten a abneken a anak na. So ikanoyong no nang a ciring. O yada ji makatenngi jyaten a anak ni Ama ta do to no ji nganoyong jya tao am da ji nganoyngi si Ama ta do to.
1JN,3,2,"Manga ovay, yaten rana sicyaikwaya am anak na yaten ni Ama ta do to. Am yapa jyatenngi sicyaikwaya o keyteytawan ta no makwa. Am katenngan ta o kakman ta si Kizisto so kataotao no mai, ta manoyong o kapakacita ta sya no mai. "
1JN,3,3,O tao rana mapananala so araraw no yai ni Kizisto am ji meyraraten. Ta inarahen na si Kizisto a ji meylimoteng so onowned.
1JN,3,4,O tao a mapasobna do iwawalam ni Ama ta do to am raraten o akman sang. Ta o raraten rana am mapasobna do iwawalam ni Ama ta do to. 
1JN,3,5,"O peypeypangayan no na kai ni Kizisto am na vonasen o raraten no tao, do na kabo no raraten na. "
1JN,3,6,O macikaop rana ji Yeso a tao am ji ngakdaya rana o kapeyraraten. Am o ji ngaro do raraten na am ji sira pa meyngongyod a omanoyong ji Kizisto.
1JN,3,7,"Manga ovay, ji kamo a litai an. O apya so icicirawat a tao am manoyong o akman sang a ji meylimoteng so onowned a tao, akman si Kizisto a ji meylimoteng so onowned. "
1JN,3,8,O meyraraten pa tao am macibedbed pa ori ji Satan. Ta nimeycicinda no kakwa o kapeyraraten na ni Satan. Ori na nyai no Anak ni Ama ta do to a ombalinas so vazay ni Satan.
1JN,3,9,"O anak na rana ni Ama ta do to am ji da rana ngakdaya o kapeyraraten da. Ta macikaop jira si Ama ta do to. Am ori o ji da rana meyrarateni, ta Ama da rana si Ama ta do to. "
1JN,3,10,O peytarkan no anak ni Ama ta do to a kano macibedbed pa ji Satan am o macibedbed pa ji Satan am ji dakzan o apya. Ji da arilawan o icyatatao da.
1JN,3,11,O ney manma na nimamizing nyo a nanao am masicyakarilaw takamo an. 
1JN,3,12,"Ji tamo nginara si Kayin. Ta iya rana am macibedbed pa ji Satan a to wakwak so kakteh na a meyngaran si Yapo. Am ikongo to na wakwaki sya ni Kayin. O ikakman na sang am ikeynanahet na si wari na, do kanoyonoyong no nyahahapan na sya ni wari na. "
1JN,3,13,"Am ori o ji nyo angyaki nya, manga kakteh, no ikaoya da inyo no ji pa nganoyong ji Yeso a tao."
1JN,3,14,Yata rana katenngan o yata kanimablis rana so onowned. O ta ipakateneng dang am ta ikarilaw o akma tey kakteh do cinai. O abo so pangarilawan na am mavaod pa ori no raraten. 
1JN,3,15,O macioya do akma ney kakteh do cinai am akmey to mangap so tao. O mangap so tao am abo pa jya o to meyyonong a ikavyay no pahad na. 
1JN,3,16,O ta ipakateneng do pangangarilawan na ni Ama ta do to am si Kizisto nitomoro no inawan na jyaten. Am ori o ikasaray ta manidong so tao. Tana mangay rana o inawan ta do panidongan ta so akma tey kakteh do cinai am cyaha. Apya akman sang. 
1JN,3,17,No myan so mabsoy a tao a makacita so akma ney kakteh do cinai a ji makananaob a kato na ngilikan sya am ji na mancyan keyyan na jya no pangangarilawan ni Ama ta do to. 
1JN,3,18,"Manga ovay, taosya o ciring so pangangarilawan an. Ta o manoyong a pangarilawan na am macita do icicirawat na o panidongan na so tao."
1JN,3,19,O ikanoyong ta makateneng do kahap ta so manoyong a nanao ni Ama ta do to am amyan jyaten o pangangarilawan na ni Ama ta do to. Am ori o ji ta nyahei do tangain ni Ama ta do to 
1JN,3,20,"a makanakem so mina raraten ta. Ta ipeyhanhan ta o kavonas na ni Ama ta do to so raraten ta, do katey rako no pangangarilawan na ni Ama ta do to. "
1JN,3,21,"Manga ovay, no abo rana o ikarahet ta do tangain ni Ama ta do to am masaray ta so onowned a omanop rana si Ama ta do to. "
1JN,3,22,No myan so amin ta ji Ama ta do to am itoro na jyaten. Ta ta onotan o nanao na a yamapeyvazay so isaray na vazay. 
1JN,3,23,O ciring na jyaten ni Ama ta do to am anoyngan ta o Anak na si Yeso Kizisto a manci no kapasicyakarilaw ta. 
1JN,3,24,O tao a omonot do ciring na ni Ama ta do to am manoyong o akman sang a macikaop ji Ama ta do to. So icyakman na sang ni Ama ta do to a macikaop jya. O ta ipakateneng ji Ama ta do to a yamacikaop jyaten am Seyzi a yamacitovong jyaten.
1JN,4,1,"Inyo rana manga keypong am ji nyo to peyzangkapa sira anoyngan o manci no keyyan na jira no Seyzi. Ta ileylamdamen nyo o kanoyong na, kalas na no ipanci da Seyzi a apo ji Ama ta do to. Ta yaro sira o yamangalalas no nanao da a tao. "
1JN,4,2,"O ipakateneng nyo do tao a yanan no Seyzi na ni Ama ta do to am to nyo na tenngi o tao a manci ni Yeso Kizisto a nimatazak a tao, ta ori o manoyong a yanan no apo ji Ama ta do to a Seyzi. "
1JN,4,3,Omalalas ji Yeso a tao am abo jya o Seyzi na ni Ama ta do to. O akman sang a tao am alalasan da si Kizisto. Nimamizing nyo na o kai no akman sang a tao do karawan. So na ikanoyong rana yamyan do karawan.
1JN,4,4,Am inyo rana manga ovay am yakamo macikaop ji Ama ta do to. So nyo ikanoyong a yarana nimharag so malas so ipangnanao a tao. Ta yarakorako o oyowyat no Seyzi a yamyan jinyo a kani Satan a tomalamozong nira. 
1JN,4,5,Sira rana yamalas so ipangnanao a tao am sira macikownongan pa ji Satan. Ta o da ipangnanao am yaji macipayok do manoyong a nanao ni Ama ta do to. So da amizngan sira no ji nganoyong ji Yeso a tao. 
1JN,4,6,Am yata rana macikaop ji Ama ta do to. Am sira rana yaomanoyong ji Ama ta do to a tao am da amizngen o ipeylimwang ta a nanao. Am sira rana yaji nganoyong jya am da ji ngamiznga yaten. Ori an o ipakateneng ta do manoyong a yanan no Seyzi na ni Ama ta do to a kano kabwan no Seyzi a mangalalas a tao.
1JN,4,7,"Masicyakarilaw tamo manga ovay an. Ta yapo o pangangarilawan ji Ama ta do to. O mangarilaw a tao am manoyong a anak ni Ama ta do to, do kapakateneng da ji Ama ta do to. "
1JN,4,8,O abo so pangangarilawan na am beken a anak ni Ama ta do to. Ta si Ama ta do to rana am yapwan no pangangarilawan. 
1JN,4,9,Na nitovoy ni Ama ta do to o veyvowen a Anak na a yamapacita no pangangarilawan na jyaten. So ikanoyong ta makahap so to meyyonong a ikavyay no pahad ta. 
1JN,4,10,"O pangangarilawan rana am beken a yaten marilaw ni Ama ta do to, ta si Ama ta do to am ori o marilaw nyaten. Ta iya o yapwan no meyngongyod a pangangarilawan. Am ori o nitovoyan na so Anak na mangay mawakwak no raraten ta."
1JN,4,11,Masicyakarilaw tamo manga keypong an. Ta si Ama ta do to o yamarilaw nyaten. 
1JN,4,12,"Abo tao a nimakacita si Ama ta do to. Am no si masicyakarilaw tamo am manoyong kapacikaop na jyaten ni Ama ta do to, do kanoyong ta na mapatwaw so pangangarilawan na."
1JN,4,13,Yamanoyong ta kapacikaop ji Ama ta do to. So na ikakman sang a yamacikaop jyaten. O ta ipakateneng do dang am na nitoro jyaten o Seyzi. 
1JN,4,14,"Si Ama ta do to am na nitovoy o Anak na do karawan a mapatazadang jyaten do teyngato. So namen nipakacittan so akman sang, a namen kapeylimwang rana no nang do tao. "
1JN,4,15,No amyan so tao a manci no kanoyong na ji Yeso a Anak na ni Ama ta do to am manoyong o akman sang a macikaop ji Ama ta do to. So icyakman na sang ni Ama ta do to a macikaop jya. 
1JN,4,16,Tamo anoyngan na karilaw nyaten ni Ama ta do to. Ta si Ama ta do to am yapwan no pangangarilawan. O yanan no pangangarilawan ni Ama ta do to a tao am macikaop ji Ama ta do to. So icyakman na sang ni Ama ta do to a macikaop jya. 
1JN,4,17,O pangangarilawan na ni Ama ta do to am peypahagnat na o pangangarilawan ta. Ta no marateng rana o araraw no ipeykapyapinpin na so tao ni Ama ta do to am masaray ta so onowned. Ta inarahen ta o icicirawat ni Kizisto no keyyan na pa do teyrahem. 
1JN,4,18,No katenngan ta rana si Ama ta do to a marilaw nyaten am abo rana o ikanyahey ta. Ta ji na rana pasingkaji yaten ni Ama ta do to. Ta o pangangarilawan ni Ama ta do to o mapakaro so kanyaheyan ta. No ikanyahey ta pa si Ama ta do to am ji ta pa meyhanhanan a marilaw nyaten. 
1JN,4,19,O ta ipangarilaw am nimanmanma si Ama ta do to a nimarilaw nyaten.
1JN,4,20,No amyan so tao a manci no kararalay na ni Ama ta do to a kapacioya na pa do akma ney kakteh do cinai am mangalalas a tao o akman sang. Ta kaji na aryarilawan no macita na akma ney kakteh do cinai a imanngo rana yajyacita ta Tao do to. 
1JN,4,21,O ciring na jyaten ni Yeso Kizisto am o omraralay ni Ama ta do to a tao am ikarilaw na o akma ney kakteh do cinai.
1JN,5,1,"O tao rana omanoyong ji Yeso Kizisto a Misayya am manoyong o akman sang a anak na ni Ama ta do to. O tao a omraralay ni Ama ta do to am akman sang a marilaw no akma ney kakteh do cinai, ta meyyangangay sira anak na ni Ama ta do to. "
1JN,5,2,No si iraralay ta si Ama ta do to a mahap so nanao na am katenngan ta rana o kapeyngongyod ta marilaw no akma ney anak ni Ama ta do to do karawan. 
1JN,5,3,O peypeypangayan no kararalay ta ni Ama ta do to am onotan ta o ciring na. Ta jyasalit o ciring na ni Ama ta do to a onotan. 
1JN,5,4,Mamimin o anak ni Ama ta do to o makaharag so marahet a vazay do karawan. O ipakaharag da so marahet a vazay am voovoo da o kapeyhanhan da ni Yeso Kizisto. 
1JN,5,5,Sino sira o makaharag so marahet a vazay do karawan. Omanoyong ji Yeso Kizisto a Anak ni Ama ta do to a tao am ori saon o makaharag sya.
1JN,5,6,O nimai do teyrahem a nitaktakan no ranom a nimvoyog so rala am si Yeso Kizisto. O ranom a kano rala na am yongkad no ka Misayya na. So icyakman na sang no Seyzi na ni Ama ta do to a macyanoyong jya. Ta o Seyzi rana am tey manoyong. 
1JN,5,7,Meykatlo o macyanoyong jya. 
1JN,5,8,Ori rana am Seyzi a kano ranom a kano rala na a nimvoyog a nimawakwak no raraten ta. So icyakma dey asa nira ori a yongkad na Misayya. 
1JN,5,9,Tamo anoyngan o yada ipeylimwang no tao. Am maharahara pa si Ama ta do to a meylimwang no Anak na. 
1JN,5,10,Am o tao rana omanoyong do Anak na ni Ama ta do to am manoyong keyyan na do onowned na no ciring na ni Ama ta do to. Am o ji nganoyong ji Ama ta do to am alalasen na si Ama ta do to. Ta ji na nganoyngi o ciring na ni Ama ta do to a meylimwang no Anak na. 
1JN,5,11,O ciring rana nipeylimwang na ni Ama ta do to am nitoro na rana jyaten o to meyyonong a ikavyay no pahad ta. Am o yapwan na no nang am Anak na ni Ama ta do to. 
1JN,5,12,O tao a omanoyong do Anak na am amyan jya o to meyyonong a ikavyay no pahad na. O ji nganoyong do Anak ni Ama ta do to am abo jya o to meyyonong a ikavyay no pahad na.
1JN,5,13,O ko vatvatkan do jya am ko ipanci jinyo o na rana keyyan jinyo a yaomanoyong do Anak na ni Ama ta do to no to meyyonong a ikavyay no pahad nyo. 
1JN,5,14,"Abo ikanyahey ta do tangain ni Ama ta do to, ta tamo ipeyhanhan o na kamizing so inozi ta no si pangozayan ta o nakenakem na ni Ama ta do to a mapasyasi jya. "
1JN,5,15,Tamo anoyngan o kamizing na so inozi ta ni Ama ta do to a tomoro no amin ta jya.
1JN,5,16,No makacita kamo so akma nyoy kakteh do cinai a meyraraten am ipeynozi nyo ji Ama ta do to a kavonas na jya kapanta na nya so to meyyonong a ikavyay no pahad na. Am o omalalas do Seyzi am ji ko na mancyan o kapeynozi nyo nya. Ta manoyong o akman sang a peydednan no peyoyaoyyan na ni Ama ta do to. 
1JN,5,17,O malas a vazay am mamimin a raraten o akman sang. Am amyan dang so jyavonas.
1JN,5,18,Yaten rana anak ni Ama ta do to am ji ta rana ngakdaya o kapeyraraten ta. Ta apzatan ni Yeso Kizisto o onowned ta. So ji na rana makagogaji nyaten ni Satan.
1JN,5,19,Tamo katenngan o kapacikaop ta ji Ama ta do to. So ta pakatenngan do kapacikownongan da ji Satan no yaji manganoyong a tao do karawan. 
1JN,5,20,Tamo katenngan o Anak ni Ama ta do to a yanimai rana a yamanta nyaten so teneteneng ta a ta ipakateneng do manoyong a Tao do to. So ta ikanoyong a macikaop do ney manoyong na a Tao do to a kani Yeso Kizisto a Anak na. Iya rana am manoyong a Tao do to a yapwan no to meyyonong a ikavyay no pahad ta.
1JN,5,21,Inyo rana manganako am makowyowyat kamo pa mapahawa so kataotao nyo do malas a iraralay da.
2JN,1,1,"Yaken rana am cyozo ko. Yako ipeyteygami imo a yana nipamnekan ni Ama ta do to amraralay nya a mavakes a kano ananak mo. Yatey rako o yako karilawan ninyo. Am beken a yakehen o yamarilaw ninyo, ta yamamimin sira o yamakateneng do nanao ni Ama ta do to a yamarilaw ninyo. "
2JN,1,2,Ta o nanao ni Ama ta do to am yamyan do onowned ta a mangay do kaidan no karawan.
2JN,1,3,Inaoy si itoro na jyaten ni Ama ta do to a kano Anak na si Yeso Kizisto o pangangarilawan na kano pangangasyan na kano ikapiya no onowned ta. So to ta na noibi nya do karawan so kapangononong ta do nanao na kano pangangarilawan na ni Ama ta do to.
2JN,1,4,Ko masaray a yamakateneng do na keyyan do ananak mo no yamanoyong a yaomonot do nanao na ni Ama ta do to. 
2JN,1,5,"Am ori o yako vavagan jinyo an. Inaoy si akma tamoy asa a marilaw no kadwan jyaten. Oya rana am beken a vayo a ciring an, ta oya rana am nimamizing nyo na no kavayo nyo pa omanoyong ji Yeso Kizisto. "
2JN,1,6,O yako ipanci a pangangarilawan am amizngen ta o ciring na ni Ama ta do to. O nimamizing nyo pa no kakwa a pangangarilawan am patwawen nyo do icicirawat nyo.
2JN,1,7,Yamyan so aro a mangnanao no malas a nanao a tao a amlivolivon do karawan. O da patwawen a ciring am da alalasan si Yeso Kizisto a nimalikey do karawan. Sira rana ori am mangalalas so tao a omalalas ji Kizisto. 
2JN,1,8,Makapzat kamo an. Ta ori o iyan no kakownongan no vazay namen jinyo. So ikanoyong nyo a makahap so nakem na jinyo ni Ama ta do to no makwa.
2JN,1,9,O ji ngahap so nanao ni Kizisto a mapasala jya tao am abo do onowned na si Ama ta do to. O mahap so nanao na ni Ama ta do to a tao am manoyong sira akma ney anak ni Ama ta do to a macikaop ji Yeso Kizisto. 
2JN,1,10,No amyan so tao a omnanao jinyo a katarek no ipangnanao na am ji nyo amya mangay do vahay nyo. Ji nyo nirsirnga. 
2JN,1,11,No amyan so tao a meyminaminasi nya am akma ney to macyanoyngi o malas a vazay na.
2JN,1,12,"Yaro pa o ciring a yako ipanci jinyo am ko ji to nosnosan a yavatvatkan, ta ko naknakmen o kato ko na macimatan jinyo a pacisirsirngan. No si makaranes ko jinyo do dang am jyabo kaji ta narayan a makacita so kadwan jyaten a."
2JN,1,13,O ananak da no akma nyoy kakteh do cinai am da ipeyminaminasi inyo.
3JN,1,1,Yaken rana am cyozo ko a yameyteygami ni Cyayo a ney kaglaw ko a akma koy kakteh do cinai. 
3JN,1,2,"Mo ovay, inaoy si apiya o makakaday a vazay mo. Akman sang o kataotao mo a akmey aryaripasalaw, akman so yamo kakdekdeng so nakem ji Ama ta do to. "
3JN,1,3,Makaranes sira o akma tey kakteh do cinai do jya am ipanci da jyaken o kakdekdeng mo so nakem ji Ama ta do to a manoyong a mangozay do nanao na. So nikasaray ko a makamizing sya. 
3JN,1,4,Mamizing ko inyo manganako a mangozay do nanao ni Ama ta do to am ji ko rana tenngi o sarasaray ko.
3JN,1,5,"Mo keypong, yatey makdeng o nakenakem mo a yamahap so vazay no akma moy kakteh do cinai. Tana kadwan lili am yakman sang o nakem mo sira. "
3JN,1,6,Da nimalavat do kyokay do jya o pangangarilawan mo. So sidongan mo pa sira meypangay do angayan da a meylimwang no Mapasaray a Ciriciring na ni Ama ta do to an. Ta akman rana sang am isaray ni Ama ta do to. 
3JN,1,7,Ta o ipangilili da nira ori am ciring na ni Yeso Kizisto. Am yabo da nyahap a da isidong sira no ji manaralay a tao. 
3JN,1,8,Ori o sidongan ta sira a yamraralay ni Ama ta do to. Ta ori o icyakma tey macivazay jira meylimwang no nanao ni Ama ta do to.
3JN,1,9,Ko nimeyteygami do kyokay do dang am si Titevey a yamnakenakem so na kakmey tomalamozong no kyokay am na to nazibwan o ciring ko. 
3JN,1,10,"No si mai ko am patwawen ko o mina vazay na, do kanimangamaog na so iraherahet na jyamen a ciring. Beken a orii o na nikarehtan. Ta iya rana am na ji naotawwa sira o akma ney kakteh do cinai a meylimwang no Ciriciring na ni Ama ta do to a na ioya sira a yapagcinen do kyokay o yatomaotao sira tao."
3JN,1,11,"Ji mo nginara o akman sang a marahet, mo keypong an, ta kahap mo so apiya vazay. Ta o apya so icicirawat am macikaop ji Ama ta do to. O marahet so icicirawat a tao am ji meyngongyod o akman sang a makateneng ji Ama ta do to."
3JN,1,12,"Yabo yaji naray ni Temolyo, do na kato macipayokan no icicirawat na do ciriciring na ni Ama ta do to. So namen sarayan nya. So na ikanoyong no yakman sang a ciring namen."
3JN,1,13,Yaro pa ciring a yako ipanci jimo. Am ko na jyapakongo a yavatvatkan. 
3JN,1,14,Inaoy si makeykai ko rana makacita jimo a kawalawalam tamo rana makacita so kadwan jyaten.
3JN,1,15,Makapiya ka so kataotao an. Da ipeyminaminasi imo no akma tey kakteh do cinai do jya. To mo na ngapa o ciring ko a meyminaminasi no akma tey kakteh do cinai do dang an.
JUD,1,1,Yaken rana am si Yota ko a lamlamsoy na ni Yeso Kizisto a kakteh na ni Yake. Ko ipeyteygami inyo a nipamnekan na rana ni Ama ta do to a yamahap rana so pangangarilawan na ni Ama ta do to a yamanoyong a yana rana apzatan ni Yeso Kizisto. 
JUD,1,2,Inaoy si itoro na jinyo o pangangasyan na kano ikapiya no onowned nyo a kano pangangarilawan nyo.
JUD,1,3,"Manga keypong, nimanakem ko o kapeyteygami ko ninyo a pancyan ko no kapatazadang na jyaten ni Ama ta do to do teyngato. Am apyapya pa o kavavaga ko jinyo a kowyat nyo a mangozay do nipeylimwang da rana jinyo no nipamnekan na ni Yeso a amlivolivon no ciriciring na ni Ama ta do to. Ta oya rana am yajyablis a pangozayan no amraralay nya tao. "
JUD,1,4,"Ta yamyan so yatatasa ka tao a yamacizavoz jyaten. Sira rana am yamalas o yada ahahapan so pangangarilawan na ni Ama ta do to a kano ciring na a yada ibonbon do da pasagpyanan so kataotao da. Da taosyahen si Yeso Kizisto a yamaveyvow a yatomalamozong nyaten. No kakwa pa am amyan rana so ciring a domket do Seysyo a omaing jira, do keyyan no ipasingsingkad na sira ni Ama ta do to."
JUD,1,5,Tana nyo na mamimin o akman sang a vazay a katenngan am ko paolin a ipanci jinyo o nisidongan na sira ni Ama ta do to so Isedi a tao a nikomaro do Ayci. So nibalinas na so karwan da ji manganoyong a tao. 
JUD,1,6,Naknakmen nyo sira o nimeyraraten a tinsi a ji niomamizing si Ama ta do to a to ngaro do apiya yanan da do teyngato. Sira rana am na sira to peyyononga yavaoden ni Ama ta do to a yaneban do kasarisaryan a yaomapanala so araraw no ipasingkad na sira. 
JUD,1,7,Naknakmen nyo o tao a yameyvahay do Sotoma kado Hamola kano yamacitangked do dang so ili a tao a yamapasala so aktokto da a yamapeyvazay so macimasesnek a vazay. So ikanoyong no jyahesep a lila no apoy a nimangay meydedna jira. O akman rana sang a vazay am ikananao da rana ori no meyraraten a tao.
JUD,1,8,O yamalas so ipangnanao a tao am akman sira so sang. Ta da to mangozangozai o aktokto da yamapasagpyan so kataotao da. Da kolalahen o oyowyat na ni Ama ta do to. Da ipeyzozominyak o tinsi do teyngato. 
JUD,1,9,"Kakwakwan no panirsirngen no tinsi a meyngaran so Micyale a ji makadket ji Satan a avain, no kapeysolib da do kataotao ni Moyse no kawakwak na. O kanimanci na nya ji Satan so, ""Ioya na imo ni Ama ta do to."" "
JUD,1,10,Am sira rana a malas so ipangnanao a tao ori am da to rehrehta o yada jyatenngi a vazay. So da icyakmey omalalam a ji makateneng do apya kano marahet. Ori rana o ipakasapa da so peyoyaoyyan na ni Ama ta do to.
JUD,1,11,"Sira rana am to sira makasi, ta da to nginara o mina vazay ni Kayin a kani Palang a nimakza no nizpi. So da icyakman si Kela a jya niomamizing si Moyse. So icyakman da sira ori a balinasen na ni Ama ta do to. "
JUD,1,12,"No kamo mamarimaring so kanen am nyo pacikatamwadan sira, do da kabo no panganyanigan. So da icyakman so cinalab a yana pavyoten no pagpag a ji na maciralai no cimoy. So da icyakman so kayo a ji malasi, akmey nimasapwat so yamot a to rana oto. "
JUD,1,13,Sira akman so otab no awa yarana todapengkad so raraten. Sira akman so ananayo a jyatenngi so angayan. Am o angayan na nira ni Ama ta do to am to meyyonong a kasarisaryan.
JUD,1,14,"Amyan rana so ciring na a pagazen na jira do ikapito da tapilan no sivosivovoong na ni Adam a meyngaran so Inok. Maniring am, ""Cita kamo o Panirsirngen ta a yamapalolo so yameykalaklaksa a tinsi a yamai do karawan, "
JUD,1,15,"a mapeykapyapinpin so tao do karawan, a mapasingsingkad do meyraraten a tao. Ta ji sira macipayok so aktokto a meynyagamo ni Ama ta do to."" "
JUD,1,16,"Masangib sira meyoyaoya a ji makamyamya no peymeymasaodan da. Da to ngonongonongi o nakenakem da, mapakazwazway no ciring da. Apiya o ciring da a ipeha da do icyatatao da."
JUD,1,17,"Am manga keypong, ji nyo a hamangi o ciring da no nipamnekan ni Yeso Kizisto a Panirsirngen ta a amlivolivon no ciriciring na. "
JUD,1,18,"Maniring sira jinyo am, ""Do kavosan no karawan am amyan so tao a komolala si Ama ta do to a meykeykaming ninyo."" "
JUD,1,19,So to na meyyangai ya kano mina ciring da jinyo. O akman rana sang a mapeyzavozavoz jinyo a tao am abo jira o Seyzi na ni Ama ta do to. Ta kapangozay da do onowned da a omnakenakem so kapeyvwak da so tao.
JUD,1,20,Am inyo rana manga keypong am makowyat kamo so nakenakem ji Ama ta do to a mangozay do manoyong a nanao na. Ipeyhanhan nyo o Seyzi no meynozi kamo. 
JUD,1,21,Ji nyo ngawawan do onowned nyo o pangangarilawan na ni Ama ta do to a meyhanhan ni Yeso Kizisto a Panirsirngen ta a marilaw ninyo a manta ninyo so to meyyonong a ikavyay no pahad nyo.
JUD,1,22,Sira rana yameykeykarwa pa so nakem a tao am ikarilaw nyo sira a pakdekdengen so nakem ji Ama ta do to. 
JUD,1,23,"O yatatasa ka tao a da nilittan no yamalas so ipangnanao a tao am paolin nyo o nakenakem da, ta makasi sira mangay do lila no apoy. Am azimanen nyo o kaji nyo to macikzan jira a meyraraten."
JUD,1,24,Apzatan na inyo ni Ama ta do to a kaji nyo meyraratenan. So ikanoyong nyo a masaray a abo so karatan a mangay do tangain na ni Ama ta do to a macikazway jya. 
JUD,1,25,"Si Ama ta do to am abo o ikararwa na a yanitomovoy si Yeso Kizisto a Panirsirngen ta a mapatazadang jyaten do teyngato. Inaoy si mangay jya o azwazway do teyngato a kado teyrahem nimapo no kakwa, na kai sicyakwaya a kangay na do kaidan no karawan. Amin."
REV,1,1,O vakong rana ya am na adketan no nipatwaw ni Yeso Kizisto a vazay. O na nitorwan nya jya ni Ama ta do to so akman sang a vazay am mangay na ipanci do aro a lamlamsoy na o yarana makeykai a makaranes a vazay. Si Kizisto rana am nimapahanhan so tinsi a mangay mapacita no aro a vazay eya do lamlamsoy na si Yowani. 
REV,1,2,Meyratateng am padketen na rana ni Yowani do vakong o nimacita na aro a vazay. Ori rana am nipatwaw ni Yeso Kizisto a ciriciring a apo ji Ama ta do to. 
REV,1,3,"O amvilang do vakong eya tao am tey yapya sira. O makamizing so yana nipaziman a ciring a kapangonong da jya am tey yapya sira o akman sang a tao, ta yarana makeykai o araraw na no ipakaranes na."
REV,1,4,"Yaken rana am si Yowani ko. Yako ipeyteygami sira o yapito a ka kyokay do Yasiya pongso. Inaoy no si itoro na jinyo o ikapiya no onowned nyo a kano pangangarilawan a apo ji Ama ta do to a jyablis a Tao do to a nimapo no kakwa a na kato ngayyan sicyaikwaya a mangay do kaidan no karawan a kano Seyzi na ni Ama ta do to, "
REV,1,5,a kani Yeso Kizisto a ta ipeyhanhan so ciring. Iya rana am ney manma na nimirwa a mavyay. Si Yeso Kizisto rana am yatomalamozong no panipanirsirngen do karawan. Na ikarilaw yaten. Na nipahawa yaten no rala na do yata peyraratenan. 
REV,1,6,Na nipamnekan yaten ni Yeso a to ngonongonong do kangay ta do tangain na ni Ama ta do to a omraralay nya. Inaoy si omaing o azwazway a kano oyowyat ji Yeso Kizisto a mangay do kaidan no karawan. Amin.
REV,1,7,"Citahen nyo an, si Yeso Kizisto a maciralay do cinalab a mai an. Mamimin o tao a makacita sya, mangay do nimapadket sya do jyojika tao o makacita sya. So ikamimin no tao do karawan a malaw nya so onowned a makaranes do karawan. So ikanoyong no akman so sang."
REV,1,8,"Maniring si Ama ta do to a Panirsirngen ta am, ""Yaken am Aarva kano Yamicya a nikapwan na kano pangavosan na no aro a vazay eya."" Ta si Ama ta do to rana am jyablis a Tao do to a nimapo no kakwa a na kato ngayyan sicyaikwaya a mangay do kaidan no karawan."
REV,1,9,"Yaken rana am si Yowani ko a akma nyoy kakteh do cinai. Ta yata akmey asaha do tangain ni Yeso. So yako ipacizanod jinyo a yaji macizizikna do alalaw nyo, do yana katalamozongan nyaten ni Ama ta do to. Niplin da yaken do alikey a pongso a meyngaran so Patemo do kapeylimwang ko no ciriciring na ni Ama ta do to a kano nanao a nipatwaw ni Yeso Kizisto. "
REV,1,10,Ipisa ka niciyo na am oyatan na yaken no Seyzi. So nipakamizing ko so akmey meyzapa a manci nya jyaken do likod ko. 
REV,1,11,"Maniring am, ""Imo rana am vatvatkan mo o mo macita a kaparara mo so vakong do apito a ka kyokay do Ivoso a kado Semayna kado Peycyamo a kado Tiyatila kado Satise a kado Veylatevey a kado Lawticya."""
REV,1,12,Citahen ko o macisirsiring jyaken a tao am mapengkad ko o apito a ka peyzeyzampwan a ovay. 
REV,1,13,O avak no peyzeyzampwan am amyan so asa ka akmey tao a meytatanek do dang a meyyayob so magorogod a mangay do ai na a mibtek so ovay do vatavat na. 
REV,1,14,O avok na am akman so bobow no kagling so kalavalavang. O mata na am akman so apoy a manikap. 
REV,1,15,O ai na am akmey nilinasan a aswaz. O ciring na am akman so azda a zomaigezeg. 
REV,1,16,O wanan na am meypinan so apito a ka mata no hanit a somangpa so matarem a ipangan. O moing na am akman so peyignan no araw a mangowap.
REV,1,17,"Macita ko am to ko naziyazikaz do tangain na, akman rana so nimawakwak a tao. Meyratateng am pinanan na yaken no wanan na. Maniring am, ""Ji ka nyahey. Ta yaken rana am nikapwan na kano pangavosan na. "
REV,1,18,Yaken rana am to ko meyyonong a mavyay. Nimawakwak ko no kakwa. Am ko na mavyay sicyaikwaya a mangay do kaidan no karawan. Yaken rana am yatomalamozong no kawakwakan a kano yaomanam pa vazay ko do mawakwak a tao. 
REV,1,19,"Imo rana am vatvatkan mo o macita mo. Tana sicyaikwaya, tana yaomanam pa a vazay am miminen mo a padketen. "
REV,1,20,"O peypeypangayan no yapito a ka peyzeyzampwan a ovay a macita mo do wanan ko am yapito a ka kyokay. O yapito a ka mata no hanit am panipanirsirngen no yapito a ka kyokay."""
REV,2,1,"Maniring jyaken si Yeso am, ""Ipeyteygami mo o yamimong no kyokay do Ivoso. Si maniring ka am, 'Yamaniring o yameypinan no wanan na so yapito a ka mata no hanit a yaomalam do avak no yapito a ka peyzeyzampwan a niparing da no ovay am: "
REV,2,2,Ko katenngan o nyo kasasaodan. Kamo mowyat a yameyvazay a yaji macizizikna do alalaw nyo. Ko katenngan inyo a yamapengkad so meyraraten a tao a amlivolivon no yamacitarek a ciriciring na ni Ama ta do to. So yanyo ipakateneng do malas a tao. 
REV,2,3,Yakamo tey mowyat so onowned a ji macizizikna do aro a alalaw nyo a mahap so vazay ko. 
REV,2,4,Am yamyan so yasa ka vazay a yako oyyan ninyo. Ori rana am yarana nimablis o nyo kararalay nyaken. So nyo rana jyakmai no kakwa so onowned. 
REV,2,5,To nyo rana naknakma o yanyo nikahahan no nakenakem an. So ipamlis nyo a amwoli so kararalay nyo nyaken an. Ta no si ji kamo mamlis am to ko nangai a mehes so peyzeyzampwan nyo. 
REV,2,6,"Am yasa o yanyo kapyan, ta yakamo akman jyaken a yamaoya no iwawalam no Nikela tao. "
REV,2,7,O ciring no Seyzi so peycyakyokyokayan na am amizngen nyo a yameycicilwan a tao an. Sira rana yamakata tao am ipanta ko sira so oyowyat da a koman so asyasi no kayo a yapwan no to meyyonong a ikavyay no pahad da ji Ama ta do to do teyngato.'
REV,2,8,"""Ipeyteygami mo o yamimong no kyokay do Semayna. Si maniring ka am, 'Yamaniring o nikapwan na kano pangavosan na a yanimirwa a mavyay am: "
REV,2,9,"Ko inyo katenngan so alalaw a yamavak so velek. Am inyo rana am kamo ney mabsoy na. Ko inyo katenngan a yada tamwaden no yamanci no ka tao da do Yotay. Am sira rana ori am beken a tao do Yotay, ta sira rana am akmey kalavongan ni Satan. "
REV,2,10,Ji nyo anyaheyan o yaomanam a alalaw nyo. Citahey kamo si Satan a yaomileylamdam so nakem nyo si Ama ta do to. So ikanoyong no tatasa jinyo a mangay na alyowen do pamemtengan. So ikasa ngarnan (10) no araraw na no peyrarehten no kataotao nyo. Am to kamo ngotokot so nakem. Ta ori o pantan ko ninyo so to meyyonong a ikavyay no pahad nyo.
REV,2,11,"""'O ciring no Seyzi so peycyakyokyokayan na am amizngen nyo a yameycicilwan an. O jya nimablis so onowned a tao am ji rana meydedna jya o keypirwa na mawakwak.'"
REV,2,12,"""Ipeyteygami mo o yamimong no kyokay do Peycyamo. Si maniring ka am, 'Yamaniring o yameypinan so yamatarem a ipangan am: "
REV,2,13,Ko katenngan na katey mowyat ni Satan do yanyo peyilyan. Am yanyo jya nipasaklangan yaken no kawakwak da so meylimwang no ciring ko a tao a meyngaran so Antipa do italamozong na ni Satan a ili nyo. Nyo jya nipeymakarwan yaken a iraralay. 
REV,2,14,Am yamyan pa so yako oyyan ninyo. Yamyan jinyo so yana nicirara ni Palang a yaomonot do nanao ni Palake. Si Palang am yamanci no Isedi a tao a meyraraten a nikoman so mina pazos da so malas a iraralay da a da kapasagpyan so aktokto da. 
REV,2,15,Yakman sang ta yamyan jinyo so yaomonot do nanao ni Nikela. 
REV,2,16,"Am ori o ipamlis nyo, ta no ji kamo mamlis am makeykai ko a mai a kabalinas ko sira no yako sangpahen a ipangan."
REV,2,17,"""'O ciring no Seyzi so peycyakyokyokayan na am amizngen nyo a yameycicilwan a tao an. Sira rana a jya nimablis so onowned a tao am itoro ko jira o kanen apo do teyngato a meyngaran so mana a yajyasingkad no mata sicyaikwaya a kapanta ko nya so malavang a veysen a adketan no vayo a ngaran. O mahap so veysen a tao o makateneng do ngaran a domket do veysen ang.'"
REV,2,18,"""Ipeyteygami mo o yamimong no kyokay do Tiyatila. Si maniring ka am, 'Yamaniring o Anak na ni Ama ta do to a yakmey apoy so mata yamanikap a yameyyai so yakmey aswaz a nilinasan am: "
REV,2,19,Yako katenngan o mo kasasaodan. Ko katenngan o nyo kararalay nyaken. Ko katenngan o nakenakem nyo si Ama ta do to a kano vazay nyo si Ama ta do to a yaji macizizikna do alalaw nyo. Yako katenngan o na karwaro pa no vazay nyo sicyaikwaya kano kakwa. 
REV,2,20,Am yasa ka vazay pa o yako oyyan ninyo. Inyo rana am nyo to amyapya o malas so ciring a mavakes a meyngaran so Yesipi. Na cirarahen o lamlamsoy ko a mapasagpyan so kataotao da a yakoman so pazos da no yamalas a da iraralay. 
REV,2,21,Nipanci ko rana jya o kapamlis na am ji na ablisi o kapasagpyan na so kataotao na. 
REV,2,22,"Citahen nyo an, o pasingsingtan ko jya, keyngen no kataotao na an. O kararay na mapasagpyan so kataotao da am no si mamlis sira ji rana mapasagpyan so kataotao da am ori ikapya da. Am no si ji sira mamlis am pazanoden ko sira a peydednan no alalaw. "
REV,2,23,"Wakwaken ko sira o macihza jya tao, ipakatenngan da jyaken no tao do peycyakyokyokayan na a makateneng do onowned no tao. To ko palololwa do mina vazay nyo o itoro ko jinyo."
REV,2,24,"""'Am inyo rana tatasa ka tao do Tiyatila a jya niomonot do malas a nanao a jya nimacinanao do matayo a iwawalam ni Satan am ji ko na norwan jinyo o masalit a ji nyo a patakan a vazay. "
REV,2,25,Am ahapen nyo o yanyo na nimamizing a nanao ni Ama ta do to mangay do ikeypirwa ko a meyhekas do karawan. 
REV,2,26,Sira rana jya nimablis so onowned a tao a to noib nya do karawan a mahap so nanao ko am ipanta ko sira so oyowyat da a tomalamozong no karawan. 
REV,2,27,O itoro ko jira oyowyat am akman so oyowyat a nitoro na jyaken ni Ama. So icyakma dey vahalang to makaspi so vahanga a tomalamozong no karawan.
REV,2,28,Azawen ko sira so karow a mata no hanit. 
REV,2,29,O ciring no Seyzi so peycyakyokyokayan na am amizngen nyo a yameycicilwan a tao an.'
REV,3,1,"""Ipeyteygami mo o yamimong no kyokay do Satise. Si maniring ka am, 'Yamaniring o na yanan no Seyzi na ni Ama ta do to a kano yapito a ka mata no hanit am: Ko katenngan o nyo kasasaodan. Ko katenngan o da kapanci ninyo no tao a yamahap so nanao ko. Am yaji meyngongyod o onowned nyo jyaken. "
REV,3,2,"Am ori o ipeytataziman nyo an. Ta komdeng kamo so nakem an, do yanyo ikavyay pa eya an. Ta ko katenngan o vazay nyo do tangain ni Ama ta do to a yapa ji makanet. "
REV,3,3,Am peyyanen nyo do onowned nyo o yanyo nimamizing a nanao ni Ama ta do to a kapangononong nyo jya a komaro do raraten nyo. No si ji kamo yokay am ji ko mapaziman a mai akman so manakaw a tao. Jyabo kapakateneng nyo do araraw no yai ko a. 
REV,3,4,Am yapa myan do Satise so yatatasa ka tao a yaji meylimoteng so onowned a yakman so ayob a manownaw. So ikanoyong da pehzahen ko jyaken do da katey yapya so nakenakem do tangain ko. 
REV,3,5,So icyakman da sang no jya nimablis so onowned a tao a peyyayoban ko so malavang a ayob. Ji ko ngopasa o ngaran da do vakong ko a yana adketan no ngarangaran da no na yanan no to meyyonong a ikavyay no pahad. Abneken ko sira do tangain ni Ama kano tinsi a monganay jyaken. 
REV,3,6,O ciring no Seyzi do peycyakyokyokayan na am amizngen nyo a yameycicilwan a tao an.'
REV,3,7,"""Ipeyteygami mo o yamimong no kyokay do Veylatevey. Si maniring ka am, 'Yamaniring o yaji meylimoteng so onowned a tey manoyong am: Yaken rana am akman ko so panirsirngen a meyngaran so Tawey a yatomalamozong no kagi. So ikabo no tao a makaneb do niwangan ko. O yako nyaneban am abo makeywang jya. "
REV,3,8,Ko katenngan o kasasaodan nyo. Ko katenngan nyo kajyowyatan. Am nyo kapangononong do nanao ko a yaji mapasaklang jyaken. Ko na niwangan o yasa ka pazezevngen do tangain nyo. O ko niwangan a pazezevngen am abo rana tao a makaneb jya. 
REV,3,9,Citahen nyo sira o kalavongan ni Satan a yamanci no yada ka tao do Yotay a yamangalalas. Ipanci ko sira mai a meylilitod do tangain nyo a kapakateneng da na jyaken a marilaw ninyo. 
REV,3,10,Ta inyo rana am nyo pangononongan o ciring ko a yaji macizizikna jya. Am ori o apzatan ko jinyo no meydedna do karawan o alalaw a ileylamdam ko so tao do karawan. 
REV,3,11,"Ko na makeykai a mai. Am ori o ji nyo amtaji no kapangononong nyo do ciring ko an, a ji mamyapya no tao a mehes so azaw nyo a jyablis so onowned. "
REV,3,12,O jya nimablis so onowned a tao am akman sira so sominogat a ai no vahay a ralaralayan da ni Ama ta do to a vahay a kaji da na ngarwan do dang. Ta padketen ko do kataotao da o ngaran na ni Ama ta do to a kano ngaran no ili na ni Ama ta do to. Ori rana am apo ji Ama ta do to do teyngato a nipakas na a Vayo a Yelosaleng a kapadket ko so vayo a ngaran ko do kataotao da. 
REV,3,13,O ciring no Seyzi do peycyakyokyokayan na am amizngen nyo a yameycicilwan a tao an.'
REV,3,14,"""Ipeyteygami mo o yamimong no kyokay do Lawticya. Si maniring ka am, 'Yamaniring o meyngaran so Amin a yatey manoyong a ipeyhanhan so ciring a yapwan no makakaday a na nyamamaog ni Ama ta do to am: "
REV,3,15,Ko katenngan o kasasaodan nyo. Ko katenngan inyo a mapeyhatay so onowned nyo. Am inaoy no si to kamo nangdeng so nakem. 
REV,3,16,Ta inyo rana am akman kamo so nikwat a ranom a yaji ngazidangdang a yajyarekmeh. So awwan ko ninyo. 
REV,3,17,"Kamo maniring am, ""Ko mabsoy a yabo so yakalakalahen."" Am nyo jyatenngi nyo katey makasi a tao a mavak so velek a nyo kavota a yabo so ayob. "
REV,3,18,"Am ori o ko pancyan ninyo a manazang jyaken so ovay a keynakem nyo na, a kapanazang nyo so malavang a ayob nyo a payoben nyo do kataotao nyo kaji nyo a nasnekan, a kapanazang nyo so kosozi a ilinas nyo do mata nyo a kapakacita nyo na. "
REV,3,19,O ikarilaw ko a tao am miminen ko sira vavagan. Am ori o ipeypakdeng nyo so nakem a komaro do raraten nyo. 
REV,3,20,Amizngen nyo yaken a meytatanek do pazezevngen nyo a mapaktoktow. No amyan so makamizing jyaken a keywang na do pazezevngen am somdep ko a kapacihanghang ko jya koman. 
REV,3,21,O jya nimablis so onowned a tao am ipanta ko so oyowyat na a kapacitangked na jyaken do lilisnan ko. So icyakman na jyaken sicyaikwaya a nimakata yamacitangked ji Ama do lilisnan na. 
REV,3,22,"O ciring na no Seyzi do peycyakyokyokayan na am amizngen nyo a yameycicilwan a tao an.'"""
REV,4,1,"Karahan am macita ko o teyngato a kacyangan. Ipirwa ko mamizing o akmey meyzapa. Maniring am, ""Tanang do jya, ta ipacita ko jimo o yaomanam a vazay."" "
REV,4,2,So ji ko nimeyyahahai a nitalamozong no Seyzi. So nipakacita ko na do teyngato so lilisnan no panirsirngen a keyyan no amlisna dang. 
REV,4,3,O keyteytawan no moing na am akman rana so ovay a somilasilaw a kano olo a maniray. So ikatey mazway na citahen. O livolivon na no lilisnan am livonen no nangirang. O keyteytawan na am akmey tamek. 
REV,4,4,Apat so ikasikatlo (24) o lilisnan a amlivon so lilisnan no panirsirngen ang a lisnan no papat so ikakatlwan (24) a kamanrarakehan a meyyayob so malavang a magorogod a kapeysakop da so vowawan. 
REV,4,5,Amyan so to meycicilat a kano gomanazegez a nimapo do lilisnan no panirsirngen a keyyan no apito a ka zampo a amlila do tangain no lilisnan. Ori rana am Seyzi na ni Ama ta do to. 
REV,4,6,Amyan so malavang a panganinwan akman so awa so karakorako do tangain no lilisnan a keyyan no apat a omalalam do sirisiri no lilisnan. O sazapen da kano likod da am makakaday no aro a mata da. 
REV,4,7,O ney manma na omalalam am akma raney kokoman so tao. Ikadwa na am akmey baka. Ikatlo na am moing no tao. Ikapat na am akmey kangkang a to nalasalap. 
REV,4,8,"So ikamimin da meykanem so panid no apat a omalalam am tana sazapen na, tana likod na am makakaday no mata na. Sira rana am abo maraw a abo mahep a to da meyyanwanooji. O anwanood da am, ""Mo ji meylimoteng so onowned a Panirsirngen a tey mowyat a Tao do to a to meyyonong a mavyay a nimapo no kakwa, kasicyaikwaya kano kangay na do kaidan no karawan."""
REV,4,9,"O anwanood da no apat a ka omalalam am azwazway a kano keynakem a kano sarasaray a yanood da so to meyyonong a mavyay a omlisna do lilisnan ang. No meyyanwanood sira o omalalam am, "
REV,4,10,"meylilitod sira o papat so ikakatlwan (24) a kamanrarakehan a omraralay no to meyyonong a mavyay a omlisna do lilisnan ang a kapangay da so sakop da vowawan do tangain no lilisnan ang. Maniring sira am, "
REV,4,11,"""Panirsirngen namen, Tao do to namen, manoyong ka mahap so azwazway a kano keynakman a kano oyowyat. Imo nimangamamaog so makakaday. Mamimin a nakenakem mo o nikamaog no makakaday."""
REV,5,1,Ko macita o yaomlisna do lilisnan a yameypinan so makowkow a vakong no wanan na. O vakong rana am yameyyatovang a yana adketan no vatvatek a nipatodwan no apito a ipatotodo a kapadket da jya so vakong a jya nivezay pa no tao. 
REV,5,2,"Yako kapakacita pa so yatey mowyat a tinsi a yamlolos a yamanci no, ""Sino o makapakaro so nipadketan a vakong a kavezay na sya."" "
REV,5,3,Am tana do teyngato a tana do teyrahem a tana mavyay a tana nimawakwak rana am abo o asa ka tao a makavezay sya vilangan. 
REV,5,4,"Ori o nilavi ko, ta abo tao makawasak sya vezain a vilangan so vakong ang. Ta ji pa makanet o onowned da. "
REV,5,5,"Karahan am maniring jyaken o asa ka tao do kamanrarakehan am, ""Ji ka lavi. Citahey o Kokoman so tao a yanimakowbot a yapo do iteytetngehan ni Yoda a sivovoong ni Tawey a yarana nimakata. Iya o mapakaro so yapito a ka vakong a nipadketan."""
REV,5,6,Karahan am macita ko o Kagling a amyan do avak no lilisnan a kano apat a ka omalalam a kano kamanrarakehan. O Kagling rana am akma raney niwakwak da a apito so ozong a kapito no mata na. O mata na am Seyzi na ni Ama ta do to a nitovoy na mangay do teyrahem. 
REV,5,7,Karahan am meypasngen o Kagling do sazapen no lilisnan a kahap na so vakong do wanan no amyan do lilisnan ang. 
REV,5,8,"Todahen na o vakong no Kagling am meylilitod sira o papat so ikakatlwan (24) a kamanrarakehan a kano apat a ka omalalam do tangain no Kagling a kamimin da no kamanrarakehan a meykaryag a somaray a kaponged da no vowawan a kapnowan no mahangno a haneng. O mahangno a haneng am inozi da ori no manaralay a tao, "
REV,5,9,"a kapeyyanwanood da so vayo a anood. O kanwanoodan na am, ""Imo o makahap so vakong a mapakaro so nipadketan a vakong. Ta imo rana am niwakwak da imo. O nimvoyog a rala mo am nimapatastas so tao do peycyeylilyan na kano meykataretarek so ciring a kano meytaretarek a tao do sinokob no hanit a yaitoro ji Ama ta do to a yaponged na."
REV,5,10,"Imo yada nipamlis a yada to ngonongonongi do kangay da do tangain na ni Ama ta do to a amraralay nya. So talamozongan da no teyrahem no makwa."""
REV,5,11,"Karahan am ko pa macita yako kapakamizing so yamakazivo a tinsi a omlivon so lilisnan no Panirsirngen a kano apat a ka omalalam a kano kamanrarakehan, "
REV,5,12,"a omlololos a meyyanwanood. O aingan no anood da am, ""O niwakwak da Kagling am manoyong a mahap so oyowyat a kano keynakman a kano teneteneng a kano azwazway a kano sarasaray a anwanooden."""
REV,5,13,"Karahan am mamizing ko o makakaday a nyamaog na do teyngato a kado teyrahem a kado awa, pacyangayan da no nimawakwak rana tao meyyanwanood. O aingan no anood da am, ""Inaoy no si mamimin o sarasaray a kano azwazway a kano oyowyat a mangay do yaomlisna do lilisnan na kano Kagling a mangay do kaidan no karawan."""
REV,5,14,"Maniring sira o apat a ka omalalam am, ""Yamanoyong,"" a kapeylilitod da rana o kamanrarakehan a omraralay nya."
REV,6,1,"Macita ko o Kagling a mapakaro so ney manma na nipadketan a vakong do makowkow a vakong ang a kapakamizing ko so asa ka omalalam do apat ang a zomaigezeg a akma raney adey. Maniring am, ""Sijya."" "
REV,6,2,Citahen ko am macita ko o asa ka malavang a baka. O maoran do baka am meypinan so akmey paltog a mangay macyarap a kapanta da nya so sakop a kangay na rana. So ikanoyong na makata.
REV,6,3,"Pakarwen na no Kagling o ikadwa no vakong a nipadketan am mamizing ko o ikadwa no omalalam a meyzezyak. Maniring am, ""Sijya."" "
REV,6,4,Meyratateng am makowbot o asa ka akmey vangkoro a baka. O maoran do baka am amyan so oyowyat na mapeyparahet so karawan. So ipacizakazakat da na no tao. Karahan am todahen na o matarem a ipangan.
REV,6,5,"Pakarwen na no Kagling o ikatlo no vakong a nipadketan am mamizing ko o ikatlo no omalalam a meyzezyak. Maniring am, ""Sijya."" Citahen ko am macita ko o asa ka mavaheng a baka. O maoran do baka tao am meypinan o lima na so pangananngan. "
REV,6,6,"Akma koy todamizing o ciring da no apat a ka omalalam. Maniring am, ""O nizpi no asa ka tao do kasaraw am ji dabsoyan pa do kapeykakcin no tao. Am to da meypanpani o kanen a haneng a kano saki."""
REV,6,7,"Pakarwen no Kagling o ikapat no nipadketan a vakong am mamizing ko o ikapat no omalalam a meyzezyak. Maniring am, ""Sijya."" "
REV,6,8,Citahen ko am macita ko o baka akman rana so kakawan so keyteytawan. O maoran do baka am meyngaran ori so Kawakwakan a kapacitonton na no meyngaran so Heseb. So iyan no oyowyat da omwakwak so icyakapat no tao do karawan. Karwan da am mawakwak no arap. Karwan da am mawakwak no abcil. Karwan da am mawakwak no ingingnen a kano makakaday a kokoman so tao.
REV,6,9,Pakarwen na no Kagling o ikalima no nipadketan a vakong am macita ko dobo no patanatanangan so nakem o pahad da no niwakwak da a ji macimaza no kapeylimwang da no ciriciring na ni Ama ta do to. 
REV,6,10,"Maniring sira amlololos am, ""Mo Panirsirngen a tey mowyat a tey meynakem a manoyong a ipeyhanhan, si mango am pacicin mo a peykapyapinpinen mo o tao do karawan a mangonong nyamen a yada niwakwak."" "
REV,6,11,"Makarahan am maponged sira no malavang a magorogod a kapakamizing ko so ciring a manci nira meywalam pa, mangay no si mablit rana sira o kararay da a mahap so vazay ni Yeso Kizisto a akma dey kakteh do cinai a akman sira wakwaken da."
REV,6,12,Karahan am macita ko pa o Kagling a mapakaro so ikanem no vakong a nipadketan. No kanang am mina to meykanini. So icyakma ney mavaheng a milakayob no araw a nimahesep. O vehan rana am akma raney rala. 
REV,6,13,"O mata no hanit rana am makas rana do teyrahem, akman rana so mata pa asi no kayo a nizigzig no pagpag a makas do teyrahem. "
REV,6,14,O hanit rana am akma raney vakong a nikowkow a todabo. O tokon a kano mahataw am mablis sira do yanan da. 
REV,6,15,"O panipanirsirngen rana do karawan a kano makayokod no teyhesa ka mahataw a kano kabtekan da no panirsirngen no itaysang a kano meynakem a tao a kano peylamsoin da kano to naliway a tao am mamimin sira mangay somazok do meykavavavahay a azcip a kano tokon, "
REV,6,16,"a kalololos da do tokotokon a kado pongopongow a manci no, ""Zingboi kamo yamen a taywen a kaji da makacittan jyamen no yasomozi so moing a Kagling a kano yaomlisna do lilisnan a Tao do to. "
REV,6,17,"Ta oya rana o araraw no ipakaranes no da peyoyaoyyan. Sino todavangon do dang."""
REV,7,1,Makarahan am macita ko o apat a ka tinsi a madaday do ngoso no palipalanginan a somengseng do yapwan no meykapat a pagpag a kaji na makaligligisi so yanan no karawan a kano awa kano kayokayo. 
REV,7,2,Macita ko o asa ka tinsi apo do daddan no araw a meypinan so akmey ipadedket a yongkad ni Ama ta do to a amlolos a tomawag do nipanta na ni Ama ta do to so oyowyat a papat a ka tinsi a tey mowyat a to rana mapeykaraherahet so karawan a kano awa. 
REV,7,3,"Maniring am, ""Ji nyo peykaraherahet o karawan a kano awa kano kayokayo. Pananalahen nyo pa yamen a mapadket do zozogwan no lamlamsoy ni Ama ta do to so itovil namen jira."" "
REV,7,4,"O nimamizing ko pa am o nipadketan do iteytetngehan da no Isedi a tao am yamyan so ikakapatan da ranaw so ikalima da zivo no ikadwa da latos (144, 000) no tao. "
REV,7,5,"O nipadketan do iteytetngehan da ni Yoda am o kakarwan sira ranaw so ikakarwan na zivo (12, 000). O iteytetngehan ni Dipen am kakarwan sira ranaw so ikakarwan na zivo (12, 000). O iteytetngehan ni Cyate am kakarwan sira ranaw so ikakarwan na zivo (12, 000). "
REV,7,6,"O iteytetngehan ni Asiar am kakarwan sira ranaw so ikakarwan na zivo (12, 000). O iteytetngehan ni Navotadi am kakarwan sira ranaw so ikakarwan na zivo (12, 000). O iteytetngehan ni Manase am kakarwan sira ranaw so ikakarwan na zivo (12, 000). "
REV,7,7,"O iteytetngehan ni Simoyang am kakarwan sira ranaw so ikakarwan na zivo (12, 000). O iteytetngehan ni Diwey am kakarwan sira ranaw so ikakarwan na zivo (12, 000). O iteytetngehan ni Isacya am kakarwan sira ranaw so ikakarwan na zivo (12, 000). "
REV,7,8,"O iteytetngehan ni Sipolon am kakarwan sira ranaw so ikakarwan na zivo (12, 000). O iteytetngehan ni Yoseyvo am kakarwan sira ranaw so ikakarwan na zivo (12, 000). O iteytetngehan ni Penyaming am kakarwan sira ranaw so ikakarwan na zivo (12, 000)."
REV,7,9,Karahan am makacita ko so aro a tao am jyavilangi sira rana apo do peycyamahamahatawan na kano meykataretarek so ciriciring a meytatanek do sazapen no lilisnan a kano Kagling. Meyyayob sira so malavang a magorogod a meypinan so voovoong. 
REV,7,10,"Maniring sira amlololos am, ""Isaray ta si Ama ta do to a omlisna do lilisnan a kano Kagling, ta sira o mapatazadang jyaten."" "
REV,7,11,Mamimin o tinsi a meytatanek do livolivon no lilisnan a kano kamanrarakehan a kano apat a ka omalalam a kapeylilitod da do sazapen no lilisnan a omraralay ni Ama ta do to. 
REV,7,12,"Maniring sira am, ""Amin. Inaoy no si omaing jimo mo Ama do to o sarasaray a kano azwazway a kano teneteneng a kano keynakman a kano oyowyat a mangay do kaidan no karawan! Amin!"""
REV,7,13,"Maniring o asa ka rarakeh do aro a kamanrarakehan jyaken am, ""Sino sira o yameyyayob so yamalavang a magorogod ang. Do wanjin da kapwan nira ang."" "
REV,7,14,"Maniring ko am, ""Imo o makateneng jya."" Maniring jyaken am, ""Sira rana am nimasapa da o rako a alalaw da no kakwa. Sira rana am nioyasan da no rala no Kagling o ayob da. So na ikalalavang rana no ayob da. "
REV,7,15,Ori o da ipeytatanek do sazapen no lilisnan ni Ama ta do to a yamahap so vazay na no yamaraw a kano mahep do panaralayan a mangay na apzatan ni Ama ta do to. 
REV,7,16,So ji da ranakcini a ji da rana awawi a kaji da rana dangdangan no araw a kano yazidangdang na. 
REV,7,17,"Ta peyveyveknen na sira no meytatanek do sazapen no lilisnan a Kagling a kapangonong na nira yangay do atbodan no ranom a yakapwan no to meyyonong a ikavyay no pahad da. So ikanoyong ni Ama ta do to a omlinas do kaoo da."""
REV,8,1,Pakarwen no Kagling o ikapito no vakong a nipadketan am kakteb no vatvatek o ji na nimeyminiminiki no teyngato. 
REV,8,2,Makarahan am macita ko o papito a ka tinsi a meytatanek a maponged no teyhesa ka zapa. 
REV,8,3,O asa ka tinsi am mai a meypinan so vowawan a yanan no mahangno a haneng a meytatanek do patanatanangan so nakem. So ikaro no mahangno a haneng a nitoro da jya a kapazanod na so inozi no sinjya patanangen do vowawan a patanatanangan so nakem do sazapen no lilisnan. 
REV,8,4,O aob no mahangno a haneng am macizanod do inozi da no sinjya a kapeypangato na apo do lima no tinsi a yameytatanek do tangain ni Ama ta do to. 
REV,8,5,Makarahan am apnowen no tinsi o vowawan a yanan no mahangno a haneng no apoy do patanatanangan so nakem a kabokbok na nya do teyrahem. Am ori o niyan no zomaigezeg a kapeycicilat na a kapeykanini na.
REV,8,6,Makarahan am o papito a tinsi a meypinan so teyhesa ka zapa a omanam a da avyotan. 
REV,8,7,Avyotan no ney manma na tinsi am amyan so makarerekmeh a kano apoy a pacizavozan no rala a mabokbok do teyrahem. Karahan am o icyakatlo no tana kano kayo am nimamimin a matemtem. So nikamimin no tamek a nimatemtem.
REV,8,8,Avyotan no ikararwa no tinsi am amyan so akma raney masleb a rako a tokon a makas do awa. O icyakatlo no awa am to rana meyngongyod a rala. 
REV,8,9,O masaod no awa am icyakatlo na o nimawakwak. O avang am icyakatlo na o nimakava.
REV,8,10,Avyotan no ikatatlo no tinsi am amyan so rako a mata no hanit a masleb no apoy a makas a apo do hanit a makas do icyakatlo no ayo a kado icyakatlo no atbod. 
REV,8,11,O ngaran no mata no hanit am Makopad. Karahan am icyakatlo no ranom to rana kopad. Ayopen no aro a tao am meycyawawakwak sira do kakopad no ranom ang.
REV,8,12,"Avyotan no ikapapat no tinsi am icyakatlo no araw a kano vehan a kano mata no hanit o ji rana makacimat. Am ori o icyakatlo no araw a todasari. Akman sang no macyey no mahep, ta icyakatlo no ahep o to na sari."
REV,8,13,"Citahen ko am mamizing ko o asa ka kangkang a somalap do hanit. Maniring am, ""To sira makasi o tao do teyrahem. Ta da rana avatan no yatatlo a ka tinsi o zapa yavyotan."""
REV,9,1,Avyotan no ikalalima no tinsi o zapa am macita ko o asa ka mata no hanit a makas do teyrahem a kahap na so kagi no abo so takadan a gazawagaw a jyatenngi so karaherahem. 
REV,9,2,"Iwangan na no mata no hanit o gazawagaw am mamsot o rako a aob. So ikakedep na rana no araw a bonbonan no rako a aob, "
REV,9,3,"a keyyan no zozon a makowbot do aob a makas do teyrahem. So icyakma dey alilipwan a manongit so tao, "
REV,9,4,"a keyyan no ciring a manci nya jira so kaji da mapeycyaraherahetan so tamek a kano kayo a kano makakaday a mowamowa. Am apya o kasongit da so jya nitovilan so zozogwan a tao, do kapakatovil da jira a omanop ji Ama ta do to. "
REV,9,5,"Am marahet o kato da na patoposan sira, ta kapeyingen da sira so kataotao so kalima vehan. O pakaliliwan da sya am akman rana so nisongit no alilipwan a maninicin. "
REV,9,6,Apyapyahen da pa o kato da na wakwakan do makalima vehan am ji sira wakwak.
REV,9,7,O kamamagenan da no zozon am akma raney omarap a baka. O sakop da am akma raney vowawan. O moing da am akma raney tao. 
REV,9,8,O avok da am akmey avok no mavakes. O ngepen da am akmey ngepen no kokoman so tao. 
REV,9,9,O asot da am akma raney vahalang. No somalap sira am akma raney komsoz a baka a zomaigezeg. 
REV,9,10,Meyyanenbek o ipos da a icyakma dey alilipwan. O ipos da am ori tey rahet a mapeyrarahet so tao so makalima vehan. 
REV,9,11,Amyan so asa ka panirsirngen a tomalamozong nira. Iya rana am tinsi a tomalamozong no abo so takadan a gazawagaw a jyatenngi so karaherahem. O ingaran da jya no Sipolay am Apaton. O ingaran da jya no tao do Sila am Apolon. O peypeypangayan no nang am Manbalinas.
REV,9,12,Mavitos o ney manma na alalaw am amyan pa so meykadwa alalaw a mai.
REV,9,13,Avyotan no ikananem no tinsi am makamizing ko so meyzezyak do livolivon no vowawan a patanatanangan so nakem do tangain ni Ama ta do to. 
REV,9,14,"Maniring do ikananem no tinsi a meyzapa am, ""Pasaway rana o yapapat a ka tinsi a nipteng do ayo a yameyngaran so Yovalati."" "
REV,9,15,"Karahan am pasawain na rana sira o papat a ka tinsi. Am amyan rana akman sang a nakenakem da a ambalinas so icyakatlo no tao do karawan do awan eya, do vehan eya, do araw eya a sicyacitwai. "
REV,9,16,"O nimamizing ko pa macihza do apat a ka tinsi am yadwa ranaw so kalatolatos (200, 000, 000) sira o tao a maoran do baka itaysang. "
REV,9,17,O nimacita ko pa do tateynep ko am aro a baka kano maoran do baka itaysang. O asot da no maoran do baka itaysang am akmey vangkoro a kano mazaponay so keyteytawan a kano akmey kawarey no manok so keyteytawan. O oo no baka am akmey oo no kokoman so tao a keyyan no apoy a kano aob a mamsot do ngoso da. 
REV,9,18,Icyakatlo no tao do karawan o nimawakwak no mamsot do ngongoy no aro a baka apoy a kano aob. 
REV,9,19,O oyowyat da no baka am amyan do ngongoy da kano ipos da. So icyakma ney volay no ipos da a pacitolangan no oo da a mapeyzaza so tao.
REV,9,20,"O karwan no tao do karawan a jya nimawakwak no apo do ngongoy no baka am ji da macimazai o kararalay da no kalamsoyan ni Satan a kano ovay a kano gizit a kano vato a kano kayokayo a nyamaog da a ji makacita, ji makamizing, ji makalam. "
REV,9,21,"Ji da nazidan kapanwakwak da so tao a mangalalas no oyowyat ni Satan, mapeyzavozavoz so tao na a kapanakaw da. So ikabo no pamlimlisan da."
REV,10,1,Nimakacita ko pa so asa ka tey mowyat a tinsi apo do teyngato a meyyayob so cinalab a meysakop so nangirang. O moing na am akma raney araw a maniray. O ai na am akma raney amlida apoy. 
REV,10,2,O lima na am meypinan so mavezay a likta vakong. O asa ka ai na am amzasag do awa. O asa ka ai na am amzasag do kacyan. 
REV,10,3,No amlololos ori am akma raney kokoman so tao so ilololos. No ipisa amlolos am apito o adey a zomaigezeg. 
REV,10,4,"Padketen ko o peypeypangayan no apito a ka adey am amyan so ciring a apo do teyngato. Maniring am, ""O peypeypangayan no yapito a ka adey am ji mo meycicicyan. Ji mo padketa."""
REV,10,5,"Komavos rana ori am o nimacita ko a tinsi a meytatanek do awa kado kacyan am macita ko rana mapatala so wanan na do teyngato, "
REV,10,6,"kasirisiring na si Ama ta do to a nimangamamaog so hanit a kano teyrahem a kano awa kano meycyamadadayan a nyamamaog na. Maniring am, ""Ji rana inini ori. "
REV,10,7,"Ta no si omanam pa avyotan no ikapito no tinsi am pangononongan na rana ni Ama ta do to o mina ciring na pa so aro a lamlamsoy na a panoyonoywan na so ciring na."""
REV,10,8,"Makarahan am mamizing ko pa o nimamizing ko pa no kakwa apo do teyngato. Maniring am, ""Mangay mo hapen kai mo no yamavezay a vakong do lima no tinsi a yameytatanek do awa kado kacyan."" "
REV,10,9,"Mangay ko am ipanci ko o tinsi a tomoro nya jyaken so likta vakong. Maniring jyaken am, ""Hapey a katlen mo nya. Tana meyngen do velek mo am cyaha, ta maganinem do ngoso mo."" "
REV,10,10,Karahan am todahen ko o likta vakong a apo do lima na a kakan ko sya. So nikanoyong no ngoso ko a maganinem. Am itlen ko am todeyngen rana o velek ko. 
REV,10,11,"Maniring pa jyaken o tinsi am, ""Ipisa ka pa a mangay a mapaziman sya do peycyamahamahatawan na kano meykataretarek a tao a kano meykataretarek so ciriciring a kano aro a panipanirsirngen."""
REV,11,1,"Amyan so nimanta nyaken so kayo a dedpang. Maniring jyaken am, ""Tanek a kaktokto mo do yana tankan no yararalayan ni Ama ta do to a kano patanatanangan so nakem a kavilang mo do karwaro da no yamanaralay a tao. "
REV,11,2,"Am ji mo aktoktoi o pantaw na, ta o pantaw na am yarana nitoro do beken a tao do Yotay. Sira rana am ipeykaraherahet da o akma ney ili ni Ama ta do to a yadwa so ikasikalima (42) a vehan. "
REV,11,3,"Manovoy ko so rarwa ka meyyayob so zaping a tao a yongkad na ni Ama ta do to. Sira rana am ipeylimwang da o ciring na so adwa so ikasikalima (42) vehan."""
REV,11,4,O rarwa ka lamlamsoy na ni Ama ta do to am katonodan da o adwa ka kayo a kano adwa ka zampo a meytatanek do tangain ni Ama ta do to a Panirsirngen no karawan. 
REV,11,5,No amyan so tao a amnakenakem so kapeyzaza na sira am to makowbot do ngongoy da o apoy a itemtem da so kavosoyan da a kawakwak da rana. 
REV,11,6,Amyan so oyowyat da amzazat do cimoy do peylimwangan da no ciring na ni Ama ta do to. So talamozongan da no tozongan no ranom a kapeyvaliw da so ranom a rala. So iyan no oyowyat da a mapeykaraherahet so tao do karawan no makakaday a alalaw. Am jyapingsan o araraw no ipeykaraherahet da so tao.
REV,11,7,Mateyka da ipanci o ciring na ni Ama ta do to am arapen na sira no omalalam a apo do gazawagaw a kaharag na sira wakwaken. 
REV,11,8,O kataotao da am to rana nangyan do rarahan do rako a ili. Do dang rana am nipadketan da so Panirsirngen ta do jyojika. O pehngehngayan da so ngaran no ili am Sotoma kano Ayci. 
REV,11,9,O nimapo do peycyeytetngehan a tao a kano peycyeylilyan a kano meykataretarek so ciriciring a kano peycyamahamahatawan na am mangay da citahen o kataotao da so kasisi so ikapat a araw. Ji da amya o tao a ambobo nira. 
REV,11,10,"Somaray o tao do teyrahem a makacita sira a nimawakwak rana. Macyazazaw sira somaray, ta nimapo do rarwa ka lamlamsoy na ni Ama ta do to o alalaw no tao do karawan. "
REV,11,11,Mavitos rana o kasisi so ikapat a araw am avyain na rana sira ni Ama ta do to. Ori o nipeyvangon da rana. Am ori o nikanyahey da no tao a makacita sira tomanek. 
REV,11,12,"Makamizing sira o rarwa ka tao so amlololos a apo do teyngato. Maniring jira am, ""Sijya kamo do jya."" Karahan am citahen da sira no kavosoyan da omavang do cinalab a meycyakavat do teyngato. "
REV,11,13,Karahan am meykanini. Am ori o nikazkem na no pozos na no rako a ili. O nimawakwak no kanini a tao am kakapitwan na ranaw (7000) sira. So nikanyahey da no nimavezed pa tao a kazway da rana si Ama ta do to do teyngato.
REV,11,14,Komavos o ikadwa no alalaw am meypanam o ikatlo no alalaw a mai.
REV,11,15,"Avyotan no ikapapito no tinsi am amyan so macyak a ciring do teyngato. Maniring am, ""Oyowyat a yatomalamozong no karawan am yamonganay do Panirsirngen ta kani Kizisto a nipamnekan na a yatomalamozong nya a mangay do kaidan no karawan."" "
REV,11,16,O yamyan do tangain ni Ama ta do to yaomlisna do lilisnan na yapapat so ikakatlwan (24) a kamanrarakehan am yamamimin a yameylilitod do teyrahem a yaomraralay ni Ama ta do to. 
REV,11,17,"Maniring sira am, ""Nimakalapo no kakwa na kato ngayyan sicyaikwaya Panirsirngen a yatey mowyat a Tao do to. Namen isaray imo, ta yamo nyahap no rako a oyowyat mo o mo kapeypanirsirngen sicyaikwaya."
REV,11,18,"Ta no kapeyoyaoya da no ji raralay nimo a tao am nipadna mo rana o peyoyaoyyan mo jira. Yarana marateng o araraw no yamo ipacici so nimawakwak a tao. O lamlamsoy mo a panoyonoywan mo so ciring mo a kano yaomanop jimo a yamraralay nimo a tao am tana meynakem sira, tana makasi a tao sira am mo miminen sira azawen. Sira rana yamapeykaraherahet so karawan a tao am yamo balinasen sira."""
REV,11,19,"Karahan am meywang rana o raralayan ni Ama ta do to do teyngato a kapeytotwaw no kavangan a kakozongan no nivatvatkan a pangozayan a ciring na ni Ama ta do to do Isedi a tao no kakwa pa amyan do panaralayan, a kapeycicilat na zomaigezeg, a kapeykanini na rana, a kapeycyahekas no rarako a makarerekmeh do teyrahem."
REV,12,1,Kapeytotwaw no mapangyangyalak a vazay do hanit. O peypeypangayan no nang am amyan so makdeng a vazay do kadadayan na so araraw. So niyan no asa ka mavakes a meyyayob so araw a kazasag na do vehan a meysakop so adwa so ikarwa (12) a mata no hanit. 
REV,12,2,O mavakes rana am makeykai rana amyan do vahay. So ilololos na makaliliw so velek na.
REV,12,3,Karahan am amyan pa so mapangyangyalak a meytotwaw do hanit. Amyan so asa ka rako a akmey vangkoro a kamolay. Oo na am apito. Ozong na am asa ngarnan. Makakaday oo na no sakop no panirsirngen. 
REV,12,4,O ipos na am kowkowen na o icyakatlo no mata no hanit a papispisen do teyrahem a kapeytatanek na do tangain no mavakes a tod na ji ngyan do vahay a mapananala so katazak na tao no kanakan a kapacyop na sya a kanen. 
REV,12,5,"Amyan do vahay o mavakes am mahakay o anak na. So icyakma ney vahalang so kowyowyat a tomalamozong so peycyamahamahatawan na no makwa. Am o kanakan rana am katkaten do lilisnan ni Ama ta do to, "
REV,12,6,a kaksoz no mavakes do kahasan a kangay na do angayan na nya ni Ama ta do to. So nipeyveyveknan na sya ni Ama ta do to so adwa so ikasikalima (42) a vehan.
REV,12,7,Karahan am meyyarap sira do teyngato. O meyngaran so Micyale a tinsi a kano kararay na tinsi am macyarap do kamolay a kapalolo na no kamolay so kalamsoyan na macyarap jira. 
REV,12,8,"Am nimaharag o kamolay. So ji da rana vezeji do teyngato no kamolay a kano kalamsoyan na, "
REV,12,9,kakas na sya ni Ama ta do to so rako a kamolay. Ori rana am nimeytetnga volay no kakwa. O ngaran na am si Satan a yatomirara so tao a yameyraraten. O kamolay rana am nimamispis do teyrahem. So icyakman da sang no kalamsoyan na iwalit na do teyrahem ni Ama ta do to.
REV,12,10,"Karahan am makamizing ko pa do teyngato so macyak a ciring. Maniring am, ""Oya rana o araraw no na patazadangan jyaten ni Ama ta do to. Na rana nipacita ni Ama ta do to o oyowyat na. Yana rana nipatwaw ji Kizisto o oyowyat na a meymatmatngeh no teyngato. Ta na rana nipapispis do teyrahem ni Ama ta do to o yamraherahet so akma tey kakteh do cinai do maraw a kado mahep do tangain na ni Ama ta do to. "
REV,12,11,O rala no Kagling a kano nipeylimwang da a nanao ni Ama ta do to am ori o da niharag so kamolay. So ikanoyong da yaji hawa no yada kaliman. 
REV,12,12,"Am ori o isaray nyo a tao do teyngato. So to nyo makasi a tao amyan pa do karawan. Ta yasomozi si Satan a yamangay jinyo do dang. Ta katenngan na o kalikey rana no araraw na."""
REV,12,13,Katenngan no kamolay o kanimapaptad na rana do teyrahem am mangay na cyocyowen o keyyan pa do vahay a mavakes. 
REV,12,14,Karahan am makahap o mavakes ang so adwa ka panid no kangkang a ipakasalap na rana mangay do kabwan no nihakawan no tao a meyvahay. So iyan na do dang so kasisi so ikapat a kawan a mapeylamnay so kataotao na a ji na rana gogadan no kamolay. 
REV,12,15,Meyratateng am amyan so rako a ranom a mamsot do ngongoy no kamolay a ipazyod na so mavakes. 
REV,12,16,Am mina kasidong na sya no tana so mavakes a nisomepsep do tana so ranom a apo do ngongoy no kamolay. 
REV,12,17,Karahan am somozi o kamolay a omarap so komownongan do mavakes. Ta sira rana am omonot do ciriciring na ni Ama ta do to a tao a omanoyong do nanao ni Yeso a tao. 
REV,12,18,So nitanek no kamolay do pasalan.
REV,13,1,Karahan am makacita ko so asa ka omalalam a apo do awa. O ozong na am asa ngarnan. Oo na am apito. O ozong na am makakaday no sakop no panirsirngen. Oo na am adketan no ngaran a iraherahet na si Ama ta do to. 
REV,13,2,O nimacita ko a omalalam am akma raney kokoman so tao. O ai na am akmey ai no rako a kokoman so tao. Akman sang o ngongoy na. So nitorwan na no kamolay so oyowyat na kano lilisnan na kano keynakman na do omalalam. 
REV,13,3,O asa ka oo no omalalam am akman rana so makdeng a nimeyzaza. Am kanimapya na rana no nipeyzazan na. Ori o nisavasavak da no tao do karawan a macilolo do omalalam ang. 
REV,13,4,"To da na raralayan o kamolay. Ta nitoro na o oyowyat na do omalalam. So icyakman na sang no omalalam a iraralay da. Maniring sira am, ""Sino makataha so omalalam eya. Sino makahad sya."""
REV,13,5,So nipyan na pa no kamolay so omalalam a mapazway a omraherahet si Ama ta do to a kapya na sya to ngonongonong do vazay na do adwa so ikasikalima (42) a vehan. 
REV,13,6,Ori o niraherahetan na so ngaran ni Ama ta do to a kano peyvahayan na kano macikaop jya tao do teyngato. 
REV,13,7,So to na rana myapyai sya amgogad no omanop ji Ama ta do to a tao a iharag na sira. So ikatey mowyat na tomalamozong no meykeytetngehan a tao do karawan a kano peycyamahamahatawan na kano meykataretarek so ciriciring a tao. 
REV,13,8,O tao rana do karawan a jidket so ngaran do vakong no niwakwak da Kagling a yanan na rana no to meyyonong a ikavyay no pahad da tao am ori o amraralay nya. O vakong rana ya am na adketan no ngarangaran da no kaji na pa mangamaogan so karawan.
REV,13,9,O meycicilwan a tao am amizngen nyo an. 
REV,13,10,O ipanci a vaoden am mangay kavaod sira an. O ipanci a mahap so inawan no ipangan am mangay kangay no inawan da no ipangan. So ikamimin da no amraralay ni Ama ta do to a ji macizizikna do kapeyhanhan da nya.
REV,13,11,Makacita ko pa so asa ka omalalam a apo do oned no tana. Ori rana am adwa ozong na akman rana so ozong no kagling. Am o izezyak na am akman rana so kamolay. 
REV,13,12,Amyan ori do tangain no nimanmanma a omalalam a mapeyvazay so rako a oyowyat no nimanma a omalalam ang. Iya rana am gacigatan na o tao do karawan mangay omraralay no nimapya rana so nipeyzazan a omalalam ang. 
REV,13,13,Meyvazay o ikadwa na no omalalam so mapangyangyalak a vazay am pakasen na o apoy a apo do teyngato do tangain no aro a tao. 
REV,13,14,So nipakahap na so rako a oyowyat a meyvazay so mapangyangyalak a vazay do tangain no nimanma na omalalam. Am ori o nilittan na do tao do karawan. Ipanci na o tao do karawan a mamaring so kamamagenan no nimatavaz no ipangan a omalalam. 
REV,13,15,Makahap o ikadwa na no omalalam so rako a oyowyat am avyain na o akma ney keyteytawan no nimanma na omalalam. So nipeyzezyak na rana a kawakwak na so ji raralay nya a tao. 
REV,13,16,"Karahan am gacigatan na o aro a tao, tana meynakem a tana jyeynakem, a tana makcin a tana mabsoy, a tana peylamsoin da kano ji da peylamsoyan, miminen na o wanan da kano zozogwan da tovilan. "
REV,13,17,O ipadedket am vilang a ngaran na no omalalam. O jya nipadketan am ji makasazang so kanen na. Ji makapalit no apzapzatan na so ileylamnay na so nakem.
REV,13,18,O mateneng a tao am to da na tenngi o peypeypangayan no vilang a ngaran no omalalam. Ta o peypeypangayan no vilang am asa ka tao. O vilang am yanem o neykasikapito a poo no neykapito a ranaw (666).
REV,14,1,"Macita ko pa o Kagling a meytatanek do meyngaran so Sian a tokon. O macihza jya tao am yamyan so ikakapatan da ranaw so ikalima da zivo no ikadwa da latos (144, 000) no tao. So ikamimin no zozogwan da adketan no ngaran no Kagling a kano ngaran na ni Ama na. "
REV,14,2,O nimamizing ko a ciring a apo do teyngato am akma raney azda kano adey a zomaigezeg. O nimamizing ko pa am akma raney meykaryag. 
REV,14,3,"Sira rana am meytatanek sira do sazapen no lilisnan a kano apat a ka omalalam a kano kamanrarakehan a meyyanwanood so vayo a anood. O meyyanwanood a tao am o nipasakay na do kapyapyan am yamyan so ikakapatan da ranaw so ikalima da zivo no ikadwa da latos (144, 000) no tao o makateneng do anood a peyyanwanooden. "
REV,14,4,Sira rana am ji nagpyan so aktokto sira a macilocilolo do angayan no Kagling. Sira rana am nipasakay na sira do kapyapyan. So ipanoma da nira patanangen ji Ama ta do to a kano Kagling. 
REV,14,5,Ji pa nimangalalas sira. So ikanoyong da abo so kararatan.
REV,14,6,Macita ko o tinsi am somalap do hanit. Iya rana am yanan no to meyyonong a Mapasaray a Ciriciring na ni Ama ta do to a ipeylimwang na do peycyamahamahatawan na kado peycyeylilyan na kado meykataretarek so ciriciring do karawan. 
REV,14,7,"Maniring a amlololos am, ""Anooden nyo si Ama ta do to a iraralay. Ta yana marateng o araraw na no ipacici na a mapeykapyapinpin so tao do karawan. So raralayan nyo no yanimangamaog so hanit a kano teyrahem a kano awa kano tozongan no makakaday a atbod a ranom."""
REV,14,8,"Maniring o ikararwa no tinsi am, ""Yarana mabalinas o rako a ili a meyngaran so Papilon. Ta yana itoro do tao o yamapasagpyan a saki a da yopen."""
REV,14,9,"Maniring o ikatatlo no tinsi a amlololos am, ""O amraralay no omalalam a kano kamamagenan na nipadketan rana so zozogwan a kano lima am, "
REV,14,10,ayopen da o masozi a saki ni Ama ta do to. O saki rana am sozisozyan na ni Ama ta do to. So ikabo no kasyasyan na nira. O paglowan na so ayoyopen no peyoyaoyyan na am pasingsingkadan na sira do tangain no aro a tinsi a kano Kagling a matemtem no lila no apoy. 
REV,14,11,"O amrahet so kangangay da aob am jimtad a meypangay do teyngato. Sira rana omraralay no omalalam a kano kamamagenan na kano adketan no ngaran na so zozogwan am ji sira makayaknen a makaliliw so kataotao da do apoy ang."""
REV,14,12,Inyo rana a omonot do ciriciring na ni Ama ta do to a ji na lilis so nakem ji Yeso a tao am makowyowyat kamo pa omraralay nya.
REV,14,13,"Makamizing ko pa so ciring a apo do teyngato. Maniring am, ""Amyapo sicyaraw eya o katey rako na rana no sarasaray da no mawakwak no vazay ni Yeso a tao. So vatvatkan mo do ciring eya."" Maniring o Seyzi am, ""Manoyong o kakavos na rana no zikzikna da. So ipeywalam da rana, ta amyan so kakownongan no mina zikna da."""
REV,14,14,Meyratateng am makacita ko so asa ka malavang a cinalab a lisnan no akma raney tao a meysakop so vowawan a meypinan so matarem a kekezdas. 
REV,14,15,"O asa ka tinsi am makowbot a apo do panaralayan a tomawag do omlisna do cinalab ang. Maniring a amlololos am, ""Yarana marateng o araraw na. So na ikanoyong rana no mowamowa ko do karawan a yarana mazako. So mangay mo langyan rana sya no kekezdas."" "
REV,14,16,Karahan am langin na rana no kekezdas na no amlisna do cinalab ang a kalangi na rana so mowamowa na do teyrahem.
REV,14,17,"Makacita ko pa so asa ka tinsi a apo do panaralayan a makowbot. Akman sang ori, ta meypinan so matarem a kekezdas."
REV,14,18,"Karahan am amyan so asa ka tinsi a tomalamozong no apoy a meytotwaw a apo do patanatanangan so nakem a tomawag do meypinan so matarem a kekezdas a tinsi. Maniring a amlololos am, ""Tavazen mo no kekezdas mo o potaw do teyrahem, ta yarana mazako o asi no potaw."" "
REV,14,19,Meyratateng am langin na rana no tinsi no kekezdas do teyrahem a tomavaz so potaw a asi no kayo a kapangay na sya do pangangatesan so saki. Ori rana am peyoyaoyyan ni Ama ta do to. 
REV,14,20,O potaw a asi no kayo am atdesen da na do siri no ili da a katesen a kapeytotwaw no rala apo do pangangatesan so potaw. So icyakma ney ayo a omhangop so karatayan. O karaherahem na am manda do kawakan.
REV,15,1,Citahen ko am amyan so macitarek a mapangyangyalak. O peypeypangayan na am meypanam a alalaw no makwa. So niyan no papito a ka tinsi a tomalamozong no ney manowji na apito a ka alalaw. Ta pangononongan na rana ni Ama ta do to o peyoyaoyyan na do alalaw ang.
REV,15,2,"Citahen ko pa am makacita ko so akma raney awa panganinwan a pacizavozan no apoy. So iyan no tatasa ka tao a nimacita ko. Sira rana am niharag da na o omalalam a kano kamamagenan na kano abo so tovil a tao. Sira rana am meytatanek sira do awa panganinwan a minan do nitoro na jira ni Ama ta do to a pakzikziken a meyyanwanood, "
REV,15,3,"a meyyanwanood so anood ni Moyse a lamlamsoy ni Ama ta do to a kano anood no Kagling. O aingan no anood da am, ""Mo Panirsirngen a tey mowyat a Tao do to a yatomalamozong no peycyamahamahatawan na. Yatey manoyong o vazay mo a yaji mapeycyakaban so tao."
REV,15,4,"Mo Panirsirngen, sino makadket jimo a ji raralayan. Sino ji nganood so ngaran mo. Imo saon o ji meylimoteng so onowned a Tao do to am. So ikamimin no tao do peycyamahamahatawan na a mangay do tangain mo a omraralay nimo. Ta yarana nimamimin o tao a yarana nimeymatamata do iwawalam mo a yaji mapeycyakaban so tao."""
REV,15,5,Komavos ori am macita ko do teyngato o panaralayan a meywang. Amyan do sahad na so peyheyhekasan na ni Ama ta do to. 
REV,15,6,O tomalamozong no apito a ka alalaw a tinsi am makowbot a apo do panaralayan a meyyayob so maniray a ayob. O vatavat da am mibtek so vowawan. 
REV,15,7,O asa do apat a ka omalalam am itoro na o apito a ka vowawan a panay do papito a tinsi a kapnowan no oyaoya no to meyyonong a Tao do to. 
REV,15,8,O panaralayan na am kapnowan no aob a apo do azwazway a kano oyowyat ni Ama ta do to. Ji da nipakas no papito a ka tinsi so apito a ka alalaw am abo tao a makasdep do sahad no panaralayan.
REV,16,1,"Makamizing ko so ciring a amlololos a apo do sahad no panaralayan a somirisiring so papito a ka tinsi. Maniring am, ""Angay kamo a kapaglo nyo do teyrahem so yamyan do yapito a ka panay a peyoyaoyyan ni Ama ta do to."""
REV,16,2,Mangay o ney manma na tinsi am paglowen na o panay na do teyrahem. Karahan am amlida o noka do kataotao da no yanan no yongkad no omalalam a kano nimraralay no kamamagenan na no omalalam a tao.
REV,16,3,O tomonton a tinsi am paglowen na o panay na do awa. Karahan am meyvaliw o awa akmey rala no nimawakwak a tao. Ori o nikamimin no masaod no awa a mawakwak.
REV,16,4,O ikatatlo da no tinsi am paglowen na o panay na do ayo a kado atbodan no ranom. Karahan am meyvaliw o ranom a rala. 
REV,16,5,"Maniring o tomalamozong no ranom a tinsi a nimamizing ko pa am, ""Imo rana yamyan sicyaikwaya kano kakwa a yaji meylimoteng so onowned am ka manoyong a yaji mapeycyakaban so tao a yamapacici. "
REV,16,6,"Sira rana am nipavoyog da o rala no yaomanop jimo a tao a kano panoyonoywan mo so ciring mo. Sicyaikwa rana ya am ipanta mo sira so rala a yopen da. Ta manoyong ori a ipasingsingkad mo sira."""
REV,16,7,"Maniring o ciring a apo do patanatanangan so nakem a nimamizing ko am, ""Mo Panirsirngen a tey mowyat a Tao do to, yabo mo kalalasan a yamapacici so tao, do yamo kaji mapeycyakabanan so tao."""
REV,16,8,Paglowen no ikapapat no tinsi o panay na do araw am to rana manemtem so tao o azidangdang no araw. 
REV,16,9,O tao am kakwatan no azidangdang no araw. Am ori o nyavayan da so tey mowyat a Tao do to a tomalamozong no alalaw. So ji da ngaroi do peyraratenan da. Ji dakzan o kasaray da ni Ama ta do to.
REV,16,10,"O ikalalima no tinsi am paglowen na o panay na do lilisnan no omalalam ang a apo do awa. Meyratateng am masari rana o italamozong na ili. O tao rana am to da ranangta o lila da, do kateywara no pakaliliwan da so kataotao da. "
REV,16,11,"To da na ngavaya si Ama ta do to, do kateywara no pakaliliwan da so kataotao da kano noka da. Am ji da ngaroi o marahet a iwawalam da."
REV,16,12,O ikananem no tinsi am paglowen na o panay na do ayo a meyngaran so Yovalati. Meyratateng am to rana akehang do kapeypalanginan na no apo do daddan no araw a panipanirsirngen so rarahan da. 
REV,16,13,Karahan am macita ko o tatlo a ka kalamsoyan ni Satan a akmey tozatoza a nimapo do ngoso no kamolay a kado ngoso no omalalam a kado ngoso na no makahaw a tao. 
REV,16,14,Sira rana am kalamsoyan ni Satan a meyvazay so mapangyangyalak a vazay. Sira rana kalamsoyan ni Satan am mangay sira do peycyeylilyan na a meykala so panipanirsirngen a kalovot da sira a omarap si Ama ta do to no marateng rana o araraw ni Ama ta do to a tey mowyat a Tao do to.
REV,16,15,"""Amizngen nyo an. No mai ko am akma koy manakaw a ji mapaziman a mai. O meytataziman a tao am tey yapya o akman sang, ta nyayoban na rana o kataotao na. So ji na rana macimasesneki no kataotao na do tangain no tao."""
REV,16,16,Karahan am lovoten da rana no tatlo a kalamsoyan ni Satan o aro a panipanirsirngen do ngaranan no Sipolay a tao a Hamaketon.
REV,16,17,"Paglowen na no ikapapito no tinsi o panay na do hanit am amyan so ciring a apo do lilisnan do panaralayan. Maniring am, ""Cyana,"" kwan na. "
REV,16,18,"Meyratateng am meycicilat a kapeykadey na, kapeykanini na. Am abo pa o akman sang so karakorako a kanini. "
REV,16,19,O rako a ili a meyngaran so Papilon am nimeykadwa o nikazazyan na. So ikabo na no jya nimabalinas a ili do peycyamahamahatawan na. O icyakman na sang am peyyanen na ni Ama ta do to do onowned na o raraten da no tao do Papilon. Am ori o nipakasan na sya jira ni Ama ta do to so peyoyaoyyan na. 
REV,16,20,So nikamimin no mahataw a ji rana cita. So icyakman na sang no tokotokon. 
REV,16,21,"O rako a makarerekmeh am mangay makas do tao. O karehrehmet na am abo makanat sang a tao so karehrehmet. Am ori o to da raheraheci si Ama ta do to, do kateywara no pakaliliwan da so kataotao da meyngen."
REV,17,1,"O papito a ka tinsi a makakaday no panay am amyan jira so asa a mai jyaken. Maniring am, ""Sijya, ta ipacita ko jimo o ipasingkad so yasomagpyan a mavakes. Iya rana am yatomnek a rako a ili do sirisiri no aro ayo. "
REV,17,2,"Abo ji na nicirara no somagpyan a mavakes a panipanirsirngen do karawan a omraralay no malas a tao do to. So icyakma dey masaki no tao do karawan a to ngonongonot jya."""
REV,17,3,Yaken rana am nipeypalanginan na yaken no Seyzi a kangay na nyaken no tinsi do kabwan no nihakawan no tao. Am ori o nipakacita ko so asa ka mavakes a maoran do asa ka akmey vangkoro a omalalam. O kataotao no omalalam am makakaday no nivatvatkan a ciring a iraherahet na si Ama ta do to. Omalalam rana am apito oo na kano asa ngarnan a ozong na. 
REV,17,4,O mavakes rana am meyyayob so vangkoro a ayob a adketan no vowawan a kano olo a kano masingat a lalitan. O lima na am meypinan so vowawan a panay a kapnowan no makakaday a macimasesnek a vazay na.
REV,17,5,"Amyan so matayo so peypeypangayan a nivatvatkan do zozogwan na. Ori rana am, ""Rako a ili do Papilon a akma dey ina no mapasagpyan so kataotao da do karawan."" "
REV,17,6,Karahan am macita ko o mavakes a masaki no rala no omanop ji Ama ta do to a tao a kano rala da no niwakwak da a nimeylimwang ni Yeso a tao. Macita ko am ikalak ko. 
REV,17,7,"Maniring jyaken o tinsi am, ""Ikongo mo kalakan nya. Ipanci ko jimo o peypeypangayan no yasomagpyan a mavakes a kano na avangan a yapito so oo a kano yasa ngarnan so ozong a omalalam ang. "
REV,17,8,O nimacita mo a omalalam am nimavyay pa no kakwa am yarana maliman sicyaikwaya. So ikakeykai na rana mai a apo do abo so takadan a gazawagaw a jyatenngi so karaherahem a meypangay do kararatan a ipasingkad na sya ni Ama ta do to. O tao do teyrahem a jidket so ngaran do vakong a yanan na rana no to meyyonong a ikavyay no pahad da no kaji na pa amaogan no karawan am mamimin sira malak no omalalam a nimavyay pa no kakwa yarana maliman sicyaikwaya. So ikanoyong da malak nya no meytotwaw no makwa.
REV,17,9,"""O mateneng a tao am to da na tenngi. O peypeypangayan no apito a ka oo am apito a ka tokon a lisnan no mavakes. Ipanci da ori a papito a ka panirsirngen. "
REV,17,10,Nimawakwak rana o lalima. O asa am meypanirsirngen sicyaikwaya. So ipeypanam na pa no asa mai. Am no mai am alikey iyan na meypanirsirngen. 
REV,17,11,O nimavyay no kakwa yarana maliman sicyaikwaya am iya o ikawao a panirsirngen. Am karwan da ori no papito a ka panirsirngen a meypangay do kararatan a ipasingkad na sya ni Ama ta do to.
REV,17,12,"""O peypeypangayan no mo nimacita yasa ngarnan a ozong am yaomanam pa yasa ngarnan a panipanirsirngen. Am sira rana am mahap da o peypanirsirngan da a kapacizanod da do omalalam a meypanirsirngen. Am alikey o iyan da do panirsirngen. "
REV,17,13,Sira rana yasa ngarnan a panipanirsirngen am meyyangangay o ahapan da sya. Ta itoro da o oyowyat da do omalalam. 
REV,17,14,"Sira rana am arapen da o Kagling am haragen na sira no Kagling a kano nipamnekan na tao a omanop jya. Ta iya rana am kabtekan a Panirsirngen."""
REV,17,15,"Maniring pa jyaken o tinsi am, ""Mo nimacita o ranom a yana lisnan no yasomagpyan a mavakes ang. O peypeypangayan no nang am peycyamahamahatawan na kano meykalyalipenpenan a tao a kano meykataretarek so ciriciring a tao. "
REV,17,16,O yasa ngarnan a ozong a kano omalalam am ikaoya da o mavakes. Am ori o nipehes da so kangangay na. So ikabo na rana no aywayob na a kakan da pa so asisi na a kasleb da rana sya temtemen. 
REV,17,17,"Ta nipakemkem na ni Ama ta do to o nakenakem na do onowned da no asa ngarnan a panipanirsirngen. So icyakma dey asa so ahahapan sya, a kapanta da rana no omalalam so oyowyat a meypanirsirngen mangay si mangononong rana o ciring na ni Ama ta do to. "
REV,17,18,"O mavakes rana a mo nimacita am rako a ili a yatomalamozong no panipanirsirngen do karawan."" Ori rana o ciring na jyaken no tinsi."
REV,18,1,Mavitos rana ori am macita ko o asa ka tinsi a meyhekas a apo do teyngato. Iya rana am tey rako oyowyat na a to maniray so karawan. 
REV,18,2,"Maniring ori a amlololos am, ""Yarana nimabalinas o rako a ili a meyngaran so Papilon. Ori rana am yamanoyong a yada peyvahayan no makakaday a kararay na ni Satan a da peyvahayan no yamapaoya a meyyasasalap. "
REV,18,3,"Ta yana cinirara no Papilon o peycyamahamahatawan na a mapasagpyan so kataotao da a yamraralay no malas a iraralay da. So da nionotan jya no panipanirsirngen. O meypananazangan a tao am nikarapan o nizpi da no peycyamahamahatawan na a omraralay no malas a iraralay da."""
REV,18,4,"Makamizing ko paha so ciring a apo do teyngato. Maniring am, ""Pakowbot kamo na a yamanop jyaken a tao. Pakowbot kamo na apo do ili ang. Ta mangay jinyo o raraten na kano pasingsingtan na jya ni Ama ta do to."
REV,18,5,Ta yarana to makanavak do hanit o raraten na. So na tovilan do raraten na ni Ama ta do to.
REV,18,6,So to na macilociloloi do mina vazay na no ipasingkad na jya. So ikanoyong no ipasingkad na jya a meyparahet.
REV,18,7,"O nakenakem na meyhahama no kabsoy na kano kazwayan na am meyvoga rana o kakdekdeng no ipasingkad na jya. So ikabo no kavyavyayan na a meyrarahet. Ta o aktokto na so kataotao na am, 'Amlisna ko do lilisnan no panirsirngen. Beken a vao ko. So ikabo no alalaw ko.'"
REV,18,8,"Am ori o ipeydedna na no alalaw jya do kasaraw. So iyan na rana no ingingnen a kano meykakcin a kano mazabab so onowned. So ikatemtem na do lila no apoy. Ta o mapasingkad jya am Panirsirngen a tey rako so oyowyat a Tao do to."""
REV,18,9,O macizanod jya amraralay no malas a tao do to a panipanirsirngen do teyrahem am mavoya da o aob no apoy a tomemtem sya. So ilololos da mazabab nya so onowned. 
REV,18,10,"Manyahey sira a makacita sya meyrarahet. Ori o nipakarai da meytatanek. Maniring sira am, ""To ka makasi a rako a ili a yameyngaran so Papilon. Ta yasa ka vatvatek pa am yarana meydedna jimo no pasingsingtan na jimo ni Ama ta do to."""
REV,18,11,"O meypananazangan do teyrahem a tao am abo ji lavi jya, do kabo rana no somazang do apzapzatan da. "
REV,18,12,So ikabo rana no tao a somazang do ovay da kano gizit da kano zaka da kano angongonay da kano tamtamek da. So icyakman na sang no nicinon da masisingat a ayob a kano nipariparing da no masisingat a kayo a apzapzatan a kano makakaday a masisingat a ileylamnay da no nakem. 
REV,18,13,Abo rana o tao a manazang so makakaday a pipya kanekanen a kano mahangno a haneng a kano saki a kano makakaday a pazavozen da do yakan da a haneng a kano odong a kano mogi a kano baka kano kagling a kano lolowen no baka aleleh a kano peylamsoin da tao. 
REV,18,14,"Maniring o meypananazangan a tao do rako a ili a meyngaran so Papilon am, ""O yamo ikakza a meycyamadadayan a apipya apzapzatan am yabo rana. Yakman sang o azwazway mo. Ta todabo rana. Jyabo kapeysinaoli na pa jimo a."""
REV,18,15,O meypananazangan do ili ori a nimakanizpi a tao am makararai sira do kahawa da no kapazanod na sira do pasingsingtan ni Ama ta do to. 
REV,18,16,"Maniring sira amlavi am, ""To makasi o rako a ili ya. Ta akman so mavakes a mabwang a meyyayob so inyangana na meytaktakzes so padonen a kano makekdeng a tamtamek. "
REV,18,17,"Am yapa jyangay do yasa ka vatvatek am na rana nikatemteman no kangangay na."" O manavilak do aro a avang a kano maoran do avang a tao a kano kasakap da kano aro a mangahangahahap a tao am makararai sira do kwang. "
REV,18,18,"Macita da o aob no apoy a tomemtem so rako a ili am amlololos sira. Maniring sira am, ""Sino o makataha so akman sya rako a ili."" "
REV,18,19,"Meyratateng am mangap sira so tana a pasakoin da do oo da a amzezezeng a omlavi. Maniring sira am, ""To makasi o rako a ili ya. Ta makanizpi sira o amyan so avang a meyliyliktaw do jya. Ta ji pa angay do asa ka vatvatek am katemteman na rana a kabo na no makakaday a kangangay na."
REV,18,20,"""Somaray kamo do teyngato, ta yarana nimabalinas o rako a ili a meyngaran so Papilon. Inyo a yaomanop ji Ama ta do to a kano amlivolivon no ciriciring na ni Ama ta do to a kano panoyonoywan na so ciring am somaray kamo, ta na rana nipangonong inyo ni Ama ta do to. So na rana nipasingsingtan jya."""
REV,18,21,"Makarahan am amyan so mowyat a tinsi a mangap so rako a vato a paliwaten na do awa. Maniring am, ""Kakma ka sang a rako a ili do Papilon a mabalinas a ji rana meyteytotoro. "
REV,18,22,Abo rana dang o mamizing a maganaganam a meyyanwanood a kano meyzeyzapa tao. So icyakman da sang no meytanatana tao a kano mangsad a tao a ji rana amizing. 
REV,18,23,"Ji rana lila o zampo. Ji rana amizing o ciriciring da no meysinmo a tao. O meypananazangan a tao do dang am mamimin sira ney meynakem na tao do karawan. Abo ji na nicirara a tao do karawan no oyowyat ni Satan."""
REV,18,24,Manoyong o ili do Papilon a peydednan no peyoyaoyyan na ni Ama ta do to. Ta do ili rana ori am nikawakwakan da no panoyonoywan na so ciring a kano omanop jya tao. So ikanoyong na do ili ori nikawakwakan da no tao do teyrahem.
REV,19,1,"Komavos ori am makamizing ko pa so macyak a ciring. So icyakma dey amlololos no tao do teyngato. Maniring sira am, ""Anooden ta si Ama ta do to. Ta si Ama ta do to o yamapatazadang jyaten a kano yapwan no azwazway a kano oyowyat. "
REV,19,2,"Manoyong o kaji na mapeycyakabanan so tao do pacicyan na so tao, ta na rana nipasingsingtan o rako a ili akman so somagpyan a mavakes a yatomirara so tao do karawan a yamraralay no malas a iraralay a na kawakwak pa so lamlamsoy na ni Ama ta do to."" "
REV,19,3,"Maniring sira no keypirwa da amlolos am, ""Anooden si Ama ta do to. O aob no apoy a itemtem na so rako a ili am jyavitos a mangay do kaidan no karawan."" "
REV,19,4,"Makarahan am meylilitod sira o papat so ikakatlwan a kamanrarakehan a kano apat a ka omalalam a omraralay ni Ama ta do to a omlisna do lilisnan no panirsirngen. Maniring sira am, ""Amin. Anooden si Ama ta do to."""
REV,19,5,"Makarahan am amyan so ciring a apo do lilisnan. Maniring am, ""Inyo rana a lamlamsoy ni Ama ta do to a kano amraralay nya tao am tana meynakem a tana ipangoyongoyod da inyo am mamimin kamo a omanwanood so Tao do to ta."" "
REV,19,6,"Mamizing ko paha o akmey amlololos a aro a tao. O ciring da am akma raney azda kano adey a zomaigezeg. Maniring am, ""Anooden si Ama ta do to, ta yatey mowyat a yarana myan do Panirsirngen. "
REV,19,7,Makapya ta somaray a zomwazway sya. Ta yarana makeykai o araw no kapazagzagpit no Kagling. So yana rana tazimanan jya no yasomeksek jya mavakes. 
REV,19,8,"Na rana nipanta ni Ama ta do to so malavang a ayob na."" (O peypeypangayan no malavang a ayob ori am kapyapya no vazay da no omanop ji Ama ta do to a tao.)"
REV,19,9,"Makarahan am maniring jyaken o tinsi am, ""Vatvatkan mo o katey yapya da no nitaidan na tao a macikasaray jya a nimatarek so vahay."" Maniring pa o tinsi am, ""Manoyong ya ciring na ni Ama ta do to."""
REV,19,10,"So nipeylilitod ko do tangain na omraralay nya. Maniring jyaken am, ""Ji ka akman sang an. Ta yaken rana ka nimo a kano akma moy kakteh do cinai a yamahap so nipeylimwang na ni Yeso a nanao am mamimin a lamlamsoy ni Ama ta do to. So raralayan mo ni Ama ta do to. Ta o nanao na ni Yeso Kizisto am meyyangay ori a kano nipangnanao da no panoyonoywan na ni Ama ta do to so ciring na no kakwa pa yato ngai sicyaikwaya."""
REV,19,11,Makarahan am macita ko o teyngato a kacyangan a keyyan no asa ka malavang a baka. O ngaran no maoran do baka tao am meyngaran si Manoyong a kani Ipeyhanhan. Iya rana am to na mangozai o apya aktokto na a mapacici so tao a omarap so kavosoyan na. 
REV,19,12,O mata na am akma raney lila no apoy. O oo na am meysakop so aro a sakop no panirsirngen. Amyan so nivatvatkan do kataotao na a ngaran am abo tao a makateneng do peypeypangayan na. Ta iya o makateneng jya. 
REV,19,13,O ayob na magorogod am maday a rala. O ingaran da jya am Ciring na ni Ama ta do to. 
REV,19,14,O kalavongan na do teyngato am maoran sira do malavang a baka a meyyayob so malavang a ayob a macihza jya. 
REV,19,15,So nipeytotwaw no ipangan do ngongoy na. O ipangan am ibalinas na so peycyamahamahatawan. So icyakma ney vahalang so kowyowyat a tomalamozong no peycyamahamahatawan na. So icyakma ney komates so macioya jya tao a pasingsingtan na jira no tey mowyat a Tao do to. 
REV,19,16,"O vatvatek a domket do ayob na kado appa na am, ""Kabtekan a Panirsirngen."""
REV,19,17,"Makarahan am makacita ko so asa ka tinsi a meytatanek do zezaken no araw a omlololos a tomawag do meyyasasalap do hanit. Maniring am, ""Sijya kamo, ta yamyan so itoro na ni Ama ta do to a ikabsoy nyo. "
REV,19,18,"Kanen nyo rana o kataotao da no nimawakwak a panipanirsirngen a kano panipanirsirngen no itaysang a kano itaysang a kano baka kano maoran do baka tao a kano peylamsoin da kano to naliway a tao a kano meynakem a kano jyeynakem a tao."""
REV,19,19,Karahan am macita ko paha o omalalam a kano panipanirsirngen do teyrahem a amlovot so itaysang da a omarap so maoran do baka tao a kano kalavongan na. 
REV,19,20,So nirakpan da so omalalam a kapazanod da so nimeyvazay so mapangyangyalak a makahaw a tao a rakpen. O makahaw a tao am nimeyvazay ori so mapangyangyalak a vazay a ipeykawad na so yanan no ipatotodo no omalalam a kano niomraralay no kamamagenan na tao. Omalalam rana kano makahaw a tao am niwalit na sira do akman so awa so karakorako a lila no apoy. 
REV,19,21,O itaysang da am nimimin na sira niwakwak no matarem a ipangan a apo do ngoso na no maoran do malavang a baka tao. So nikabobsoy da no meyyasasalap a nimanoktok so asisi da.
REV,20,1,Makarahan am makacita ko so asa ka tinsi a meygegcin a apo do teyngato a meypinan so kagi no abo so takadan a gazawagaw a jyatenngi so karaherahem a kano rako a ipamamaod a vahalang. 
REV,20,2,So nirakpan na no tinsi so kamolay. Iya rana ori o volay do Ityan no kakwa pa a meyngaran so Satan. So nivaodan na sya so asa zivo (1000) so awawan. 
REV,20,3,Meyratateng am iwalit na no tinsi si Satan do abo so takadan a gazawagaw a jyatenngi so karaherahem a kaneb na rana jya a patodwan a kaji na ranay mapeykawadan so peycyamahamahatawan so ipakazivo na (1000) so awawan a ji meytotwaw. Manet rana o asa zivo (1000) so awawan am powboten na rana. Am ji meyyonownay a kaneb na rana jya.
REV,20,4,Macita ko o aro a lilisnan no panirsirngen a lisnan no tao. Sira rana am mamimin sira nipanta na so oyowyat da a mapacici a mapeykapyapinpin so tao. So nipakacittan ko so pahad da no niwakwak da a meylimwang no nanao ni Yeso a kano ciriciring na ni Ama ta do to a tao. Sira rana am ji da niraralay o omalalam a kano kamamagenan na. Jidket do zozogwan da kado lima da o ngaran no omalalam. Sira rana am nimamimin sira nimirwa a mavyay a kapacizanod da ji Yeso a meypanirsirngen do asa zivo (1000) a awawan. 
REV,20,5,Ori rana am ipisa pa o kapeyvangon. Karwan da no nimawakwak a tao am panalahen da pa o asa zivo (1000) a awawan a kapeyvangon da rana. 
REV,20,6,O nimacizanod do ipisa pa kapeyvangon a tao am manoyong sira akma ney anak ni Ama ta do to a tey yapya. Ta ji na rana nalamozongan sira no ipirwa kawakwak. Ta sira rana am abneken na rana sira ni Ama ta do to a kani Kizisto a to ngonongonong do kangay da do tangain na ni Ama ta do to a amraralay nya. So ipacizanod da ji Kizisto a meypanirsirngen so asa zivo (1000) a awawan.
REV,20,7,Hatasen na o asa zivo (1000) so awawan am pasawain na rana si Satan. 
REV,20,8,So yangay na rana mapeykawad so nakenakem da no tao do Keke a kano Make a pacyangayan da no peycyamahamahatawan. So mangay na peylovolovotan sira ni Satan a mangay omarap. O karwaro no tao am akma raney anay do pasalan so karwaro. 
REV,20,9,Makakaday sira o tao do peycyamahamahatawan a omlimot so yanan da ili no omanop ji Ama ta do to a tao. Am amyan so apoy a nipeyhekas ni Ama ta do to a itemtem na sira. 
REV,20,10,Si Satan rana a nimapeykawad sira am iwalit na do akman so awa so karakorako a lila no apoy. Am nimanmanma rana o makahaw a tao a kano omalalam do dang. Sira rana am abo maraw a abo mahep a ipeyrarahet da a mangay do kaidan no karawan.
REV,20,11,Meyratateng am makacita ko so malavang a rako a lilisnan no panirsirngen a kano amlisna do dang. Ji rana cita o hanit a kano teyrahem a tomayo do tangain na. 
REV,20,12,Makacita ko pa so nimawakwak a tao. Tana meynakem a tana jyeynakem am abo ji nanek do tangain na. So nikawasak na rana no vakong. O asa ka vakong a adketan no ngarangaran no yanan na rana no to meyyonong a inawan da am akman sang a mawasak. O nimawakwak rana tao am to macilocilolo do mina iwawalam da no keyyan da pa do karawan o domket do aro a vakong ang a ipacici na sira. 
REV,20,13,Makarahan am patwawen na no awa o nimawakwak a tao. Akman sang o kacyan a mapatwaw so nimawakwak a tao so pahad. Sira rana am to macilocilolo do mina raraten da no keyyan da pa do karawan o pacicyan na sira. 
REV,20,14,Karahan am balinasen na o kawakwakan a iwalit do akman so awa so karakorako a lila no apoy. O apoy rana am ipirwa kawakwak. 
REV,20,15,O abo so ngaran do vakong a adketan no ngarangaran da no yanan na rana no to meyyonong a ikavyay no pahad da am iwalit na sira do akman so awa so karakorako a lila no apoy.
REV,21,1,Makarahan am makacita ko so vayo a hanit a kano vayo a teyrahem. O nimanmanma hanit a kano teyrahem am ji rana cita. Akman sang o awa a ji rana cita. 
REV,21,2,Makarahan am macita ko o ili na ni Ama ta do to. Ori rana am Vayo a Yelosaleng a apo ji Ama ta do to do teyngato a nipagcin na do teyrahem. So icyakma ney meyvinavinaywan a tey mazway a citahen a mavakes a omrapong so mangay na seksekan a tao. 
REV,21,3,"Makamizing ko so ciring a apo do lilisnan no panirsirngen. Maniring am, ""Yamyan do karawan o vahay ni Ama ta do to a yamacivahay do tao do karawan. Sira rana am abneken na sira anak. So ipacitovong na jira ni Ama ta do to a Tao do to da. "
REV,21,4,"Linasan na ni Ama ta do to o kaoo da. Abo rana o mawakwak. Abo rana mazabab so onowned a kano amlavi so onowned a kano meyngen. So ikanoyong na rana komavos no mina vazay no kakwa."""
REV,21,5,"Maniring o amlisna do lilisnan no panirsirngen am, ""Citahen mo o kayavayo ko so makakaday."" Maniring pa am, ""Padketen mo, ta yamanoyong kapeyhanhan no ciring eya."" "
REV,21,6,"Maniring pa jyaken am, ""Yarana nikomavos. Yaken rana am Aarva kano Yamicya. Yaken rana am nikapwan na kano pangavosan na. No myan so mawaw am itoro ko o atbod a yopen na a yapwan no to meyyonong a ikavyay no pahad na. Am ori rana am abo ngina na. "
REV,21,7,O ji nimablis so onowned a tao am ori o apya amyop sya. O icyakman na sang am abneken da yaken a Tao do to da a kabnek ko sira anak ko. 
REV,21,8,"Am sira rana manyahey a tao a kano ji nganoyong jyaken a tao a kano somagpyan a kano manwakwak a kano mangzakza so icyatatao da kano manlita no oyowyat ni Satan a kano manaralay so malas a iraralay a kano mangalalas a tao am amyan so akmey awa so karakorako a lila no apoy a omapanala sira. Ori rana am ipirwa kawakwak ori."""
REV,21,9,"O papito a ka tinsi a meypinan so apito a panay a kapnowan no manowji a alalaw am amyan so asa jira a nimai a manci nya jyaken. Maniring am, ""Sijya, ta ipacita ko jimo o yasomeksek do Kagling a mavakes."" "
REV,21,10,So nitalamozongan na nyaken no Seyzi. Makarahan am yangay na yaken no tinsi do toktok no tokon a kapacita na nya jyaken so apo ji Ama ta do to a nimeygegcin do teyrahem a Yelosaleng. 
REV,21,11,O rako a ili rana am yanan no azwazway ni Ama ta do to. So icyakma na raney olo a maniray. No maniray am akma raney panganinwan. 
REV,21,12,Amyan so makarang a atoy. O atoy rana am adwa o icyarwa na no pangengneban na a pamzatan no rarwa so ikakarwan a tinsi. O pangengneban am domket o ngaran da no rarwa so ikakarwan a iteytetngehan da no Isedi a tao. 
REV,21,13,O teyhesa ka mocimot na am atlo o pangengneban. Nikakaday da o pangengneban a nipasazap da do palapalanginan. 
REV,21,14,O abneken na soil no atoy am adwa o icyarwa no lalitan a kakakadayan no ngaran da no nipamnekan no Kagling a amlivolivon no ciriciring na.
REV,21,15,O macisirsiring jyaken a tinsi am meypinan so vowawan a ipangtokto a ivitong na do rako a ili a kano pangengneban na kano atoy na. 
REV,21,16,Akma raney kavangan o ili so keyteytawan. O kanaronaro na kano kowvowvong na kano kakarakarang na am meyyangangay. Kaptepteng na rana jya no tinsi. Aptengan na am makanateng a zivo o kananet na. So icyakman na sang no kowvowvong na kano kakarakarang na. 
REV,21,17,No to na mangozai no tinsi o ipamtepteng no tao do karawan a idpang na do atoy no ili am o kakarakarang na am kakteb o ikapat na anet. 
REV,21,18,O nipeyyatoy da am lalitan. O nyamaog da so ili da am meyngongyod a vowawan. So icyakma na raney panganinwan a to rana pengkad. 
REV,21,19-20,O soil na no atoy no ili am pangayan da so ikadwa na so icyarwa no makakaday a masingat a lalitan a yazwazway da sya. 
REV,21,21,O peypeypangayan na no yadwa so icyarwa a pangengneban na am adwa so icyarwa a masingat a lalitan. Mamimin o teyhesa ka pangengneban a nyamaog no masingat a lalitan. O rarahan do ili am mamimin a vowawan. So icyakma na raney panganinwan a to rana pengkad.
REV,21,22,Abo do ili o nimacita ko a panaralayan. Ta si Ama ta do to rana kano Kagling o iraralay da do dang. 
REV,21,23,"O ili rana am tana abo o araw a kano vehan am cyaha, ta cirain na sira no oyowyat na ni Ama ta do to. So peyyapoyan da so Kagling no tao do ili. "
REV,21,24,Mamimin o peycyamahamahatawan do karawan a mangonong do cirain na. O panipanirsirngen do karawan am mamimin sira mai no keynakman da do ili eya. 
REV,21,25,"Kasaraw a todeywang o pangengneban. So to na meyyonongi a meywang, ta abo do dang o mahep. "
REV,21,26,O keynakman da kano azwazway da no peycyamahamahatawan am miminen da yai do ili eya. 
REV,21,27,Am o meyraraten a kano marahet so iwawalam a kano mangalalas am ji sira makasdep. O amyan so ngaran do vakong no Kagling a yanan rana no to meyyonong a ikavyay no pahad da am ori o makasdep.
REV,22,1,Makarahan am ipacita na pa jyaken no tinsi o asa ka ayo a yapwan no to meyyonong a ikavyay no pahad a to meylacilat a akma raney panganinwan a apo do lilisnan ni Ama ta do to a kano Kagling. 
REV,22,2,O ranom rana am amvoyog a mangonong do rarahan do avak no ili. O sigisigil na no ayo am amyan so kayo a tomanek do dang a yapwan no to meyyonong a ikavyay no pahad. Do kasa kawan am ipidwa so icyarwa a meyyasi. So ipangday na do vehavehan a meyyasi. O voong na am makavavaw so ingingnen no tao do peycyamahamahatawan na. 
REV,22,3,Abo rana do ili ya o ikaoya na ni Ama ta do to. So ikanoyong na rana no lilisnan ni Ama ta do to a kano Kagling a amyan rana do ili a kararalay da nya no lamlamsoy na. 
REV,22,4,Sira rana am pacimatan da rana o moing na ni Ama ta do to. O ngaran na ni Ama ta do to am domket do zozogwan da. 
REV,22,5,"Abo rana do dang o mahep. Ji da rana ngezsangan o kabo no zampo a kano araw, ta zezak da si Ama ta do to a Panirsirngen ta. Nipamnekan na sira a meypanirsirngen a mangay do kaidan no karawan."
REV,22,6,"Maniring jyaken o tinsi am, ""Yabo na kalalasan no ciring eya. Ta si Ama ta do to a yaniomoyat do panoyonoywan na so ciring am yanimanovoy so tinsi a mapaziman so yaomanam pa vazay do aro a lamlamsoy na. Ta ji rana meyyahahay a mai."""
REV,22,7,"Maniring si Yeso am, ""Amizngen nyo an. Ta makeykai ko na mai. O mangozay do ciring eya yadomket do vakong eya am manoyong o akman sang a tey yapya."""
REV,22,8,Yaken rana am si Yowani ko. Manoyong o kanimakacita ko so aro a vazay eya. Mamizing ko a macita am meylilitod ko do tangain no tinsi a nimapacita jyaken so aro a vazay eya a amraralay nya. 
REV,22,9,"Am maniring jyaken am, ""Ji ka akman sang. Ta yaken rana ka nimo a kano akma moy kakteh do cinai a yana panoyonoywan so ciring a kano yamangozay do ciring do vakong eya am to meyyangangay a lamlamsoy na. So ikapyapya na pa ni Ama ta do to a iraralay mo."" "
REV,22,10,"Maniring pa jyaken am, ""Ji mo naywa o ciriciring do vakong eya, ta makeykai rana o araraw na no ipakaranes no vazay eya. "
REV,22,11,"O meyraraten am jyablis o kapeyraraten da. O mapasagpyan so aktokto da am jyablis o vazay da. O manidong so tao am jyablis o kapanidong da. O ji meylimoteng so onowned am jyablis o kaji da meylimotengan so onowned."""
REV,22,12,"Maniring si Yeso am, ""Meytataziman kamo an. Ta yako makeykai rana a mai. Yai ko o nakem ko so omanoyong jyaken a tao am to ko palolwa do kapyapya no iwawalam da o nakem ko sira. "
REV,22,13,Yaken rana am Aarva kano Yamicya. Yaken rana am nikapwan na kano pangavosan na.
REV,22,14,"""O manownaw rana so onowned a tao am tey yapya sira. Ta sira rana am sira o apya koman so asi no kayo a yapwan no to meyyonong a ikavyay no pahad. So ika sira da no somdep do pazezevngen no ili. "
REV,22,15,Am sira rana somagpyan a kano manlita no oyowyat ni Satan a kano mangzakza so icyatatao da kano mangap so tao a kano manaralay so malas a iraralay a kano jyanoyong so ciring a kano iwawalam am mamimin sira mavezed do pantaw no ili.
REV,22,16,"""Yaken rana am si Yeso ko. Nimanovoy ko so lamlamsoy ko a tinsi a meylimwang nya jinyo so vazay eya do peycyakyokyokayan na. Yaken rana am sivovoong na yaken ni Tawey. Yaken rana am akmey karow a mata no hanit."""
REV,22,17,"Maniring o Seyzi a kano Macivahavahay a mavakes am, ""Mai ka na."" O makamizing sya tao am akman kamo sang a manci no, ""Mai ka na."" Mai kamo a yamawaw a tao. O makza nya am mai mai rana a omyop so ranom a yapwan no to meyyonong a ikavyay no pahad. Am ori rana am abo o ngina na."
REV,22,18,Yaken rana am si Yowani ko. Ko pa pakoyokoin jinyo a ipaziman jinyo a yarana nimakamizing so ciriciring a yadomket do vakong eya tao am: no amyan so tao a omnapnap do ciring eya am itoro na jya ni Ama ta do to o yadomket do vakong a makakaday a alalaw. 
REV,22,19,No amyan so tao a komteb do ciring a yadomket do vakong eya am ji na rana mya ni Ama ta do to a koman so asi no kayo a yanan no to meyyonong a ikavyay no pahad a yadomket do vakong eya. So icyakman na sang a ji na mya a somdep do ili na ni Ama ta do to.
REV,22,20,"Si Yeso a yamacyanoyong do aro a ciring eya am na ipanci, ""Yamanoyong o kakeykai ko na a mai."" Amin. Mo Yeso Kizisto a Panirsirngen, mai ka rana."
REV,22,21,Inaoy si itoro na jinyo o pangangarilawan na ni Yeso a Panirsirngen ta. Amin.
